<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>यजुर्वेदे विश्वासटिप्पन्यः  | गृह्य-शेष-सूत्राणि</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.95.0" />
    
    
      <META NAME="ROBOTS" CONTENT="INDEX, FOLLOW">
    

    <link href="/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/" rel="alternate" type="application/rss+xml" title="यजुर्वेदे विश्वासटिप्पन्यः" />
    <link href="/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/" rel="feed" type="application/rss+xml" title="यजुर्वेदे विश्वासटिप्पन्यः" />

    <meta property="og:title" content="गृह्य-शेष-सूत्राणि" />
<meta property="og:description" content="अथ बोधायनगृह्यशेषसूत्रप्रारम्भः
 अथातस्सप्तपाकयज्ञानामुक्तं तच्छैषं व्याख्यास्यामः १ पवित्रकरणं प्रोक्षणी-संस्कारं प्रणीताप्रणयनं स्रुक्स्रुवसम्मार्जनमिति दर्शपूर्णमासवत्तूष्णीम् २
अथाग्निं परिस्तीर्य दक्षिणेनाग्निं ब्रह्मायतने दर्भान् संस्तीर्योत्तरेणाग्निं प्रागग्रान् दर्भान् संस्तीर्य तेषु पात्राणि सादयित्वा तूष्णीं संस्कृताभिरद्भिरुत्तानानि पात्राणि कृत्वा विस्रस्येध्मं त्रिस्सर्वाभिः प्रोक्ष्य दर्भेसु दक्षिणतो ब्राह्मणमुपवेशयति दर्शपूर्णमासवत्तूष्णीम् ३ अरत्निमात्राः परिधयः आर्द्रा वा सत्वक्काः ४ प्रादेशमात्राण्येकविंशतिरिध्मदारूणि भवन्ति इति ब्राह्मणेन व्याख्यातम् ५
अथ यदि शम्याः परिदधाति शमीमय्यश्शम्याकृतयो वाऽरत्निमात्राः ६ अथेध्ममभ्यज्य परिसमिधं शिनष्टि ७ स्वाहाकारेणाभ्याधायाघारावाघा-र्याज्यभागौ प्रतिमुखं प्रबाहुग्जुहोति ८
प्रसिद्धमाग्निमुखात्कृत्वा स्रुवेण दर्व्यामुपस्तीर्य पूर्वार्धादवदायापरार्धादवद्यत्यभिघारयति प्रत्यनक्ति ९" />
<meta property="og:type" content="article" />
<meta property="og:url" content="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/" /><meta property="article:section" content="taittirIyam" />



<meta itemprop="name" content="गृह्य-शेष-सूत्राणि">
<meta itemprop="description" content="अथ बोधायनगृह्यशेषसूत्रप्रारम्भः
 अथातस्सप्तपाकयज्ञानामुक्तं तच्छैषं व्याख्यास्यामः १ पवित्रकरणं प्रोक्षणी-संस्कारं प्रणीताप्रणयनं स्रुक्स्रुवसम्मार्जनमिति दर्शपूर्णमासवत्तूष्णीम् २
अथाग्निं परिस्तीर्य दक्षिणेनाग्निं ब्रह्मायतने दर्भान् संस्तीर्योत्तरेणाग्निं प्रागग्रान् दर्भान् संस्तीर्य तेषु पात्राणि सादयित्वा तूष्णीं संस्कृताभिरद्भिरुत्तानानि पात्राणि कृत्वा विस्रस्येध्मं त्रिस्सर्वाभिः प्रोक्ष्य दर्भेसु दक्षिणतो ब्राह्मणमुपवेशयति दर्शपूर्णमासवत्तूष्णीम् ३ अरत्निमात्राः परिधयः आर्द्रा वा सत्वक्काः ४ प्रादेशमात्राण्येकविंशतिरिध्मदारूणि भवन्ति इति ब्राह्मणेन व्याख्यातम् ५
अथ यदि शम्याः परिदधाति शमीमय्यश्शम्याकृतयो वाऽरत्निमात्राः ६ अथेध्ममभ्यज्य परिसमिधं शिनष्टि ७ स्वाहाकारेणाभ्याधायाघारावाघा-र्याज्यभागौ प्रतिमुखं प्रबाहुग्जुहोति ८
प्रसिद्धमाग्निमुखात्कृत्वा स्रुवेण दर्व्यामुपस्तीर्य पूर्वार्धादवदायापरार्धादवद्यत्यभिघारयति प्रत्यनक्ति ९">

<meta itemprop="wordCount" content="18352">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="गृह्य-शेष-सूत्राणि"/>
<meta name="twitter:description" content="अथ बोधायनगृह्यशेषसूत्रप्रारम्भः
 अथातस्सप्तपाकयज्ञानामुक्तं तच्छैषं व्याख्यास्यामः १ पवित्रकरणं प्रोक्षणी-संस्कारं प्रणीताप्रणयनं स्रुक्स्रुवसम्मार्जनमिति दर्शपूर्णमासवत्तूष्णीम् २
अथाग्निं परिस्तीर्य दक्षिणेनाग्निं ब्रह्मायतने दर्भान् संस्तीर्योत्तरेणाग्निं प्रागग्रान् दर्भान् संस्तीर्य तेषु पात्राणि सादयित्वा तूष्णीं संस्कृताभिरद्भिरुत्तानानि पात्राणि कृत्वा विस्रस्येध्मं त्रिस्सर्वाभिः प्रोक्ष्य दर्भेसु दक्षिणतो ब्राह्मणमुपवेशयति दर्शपूर्णमासवत्तूष्णीम् ३ अरत्निमात्राः परिधयः आर्द्रा वा सत्वक्काः ४ प्रादेशमात्राण्येकविंशतिरिध्मदारूणि भवन्ति इति ब्राह्मणेन व्याख्यातम् ५
अथ यदि शम्याः परिदधाति शमीमय्यश्शम्याकृतयो वाऽरत्निमात्राः ६ अथेध्ममभ्यज्य परिसमिधं शिनष्टि ७ स्वाहाकारेणाभ्याधायाघारावाघा-र्याज्यभागौ प्रतिमुखं प्रबाहुग्जुहोति ८
प्रसिद्धमाग्निमुखात्कृत्वा स्रुवेण दर्व्यामुपस्तीर्य पूर्वार्धादवदायापरार्धादवद्यत्यभिघारयति प्रत्यनक्ति ९"/>

      
    

    <script type="text/javascript">
    
    let baseURL = "https:\/\/vishvAsa.github.io\/vedAH_yajuH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/vedAH_yajuH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/vedAH_yajuH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/vedAH_yajuH\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/vedAH_yajuH\/edit\/content\/\u0022,\u0022mainSections\u0022:[\u0022taittiriyam\u0022],\u0022mainsections\u0022:[\u0022taittiriyam\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/vedAH_yajuH\/taittirIyam\/sUtram\/baudhAyanaH\/gRhyam\/gRhya-sheSha-sUtrANi\/".replace(basePath, "/");
  pageVars.pageParams = {};
  pageVars.pageSource = "taittirIyam\/sUtram\/baudhAyanaH\/gRhyam\/gRhya-sheSha-sUtrANi.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/vedAH_yajuH/webpack_dist/uiLib-bundle.js"></script>




    <link rel="stylesheet" href="/vedAH_yajuH/css/fonts.css">
<link rel="stylesheet" href="/vedAH_yajuH/css/@fortawesome/fontawesome-free/css/solid.min.css">

<link rel="stylesheet" href="/vedAH_yajuH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/" />
<link rel="alternate" hreflang="sa-Deva" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/vedAH_yajuH/" class="btn col border">
            <i class="fas fa-gopuram ">यजुर्वेदे विश्वासटिप्पन्यः <br/> गृह्य-शेष-सूत्राणि</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select id="transliterationDropdown" size="1" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="cyrillic">пу</option>
              <option value="urdu">نس</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          🗨:
          <select id="commentStyleDropdown" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamAndGo('expandAll', 'true')">↕️️</a></div>
          <div><a id="printButton" class="btn btn-secondary" onclick="module_uiLib.default.query.setParamAndGo('printLayout', 'on')">🖨️️</a></div>
        </div>
        <div class="row col  d-flex justify-content-center">
          <div><a id="speakerButton" class="btn btn-secondary" onclick="module_uiLib.default.content.handleSpeakToggle()">🎧️</a></div>
          <button id="speakerPauseButton" class="btn btn-secondary">⏸</button>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
      <div id="audioOptionsDiv" class="row justify-content-center" hidden>
        <select id="voices" class="form-select bg-secondary text-light"></select>
        <div>
          <p class="lead">Vol</p>
          <input type="range" min="0" max="1" value="1" step="0.1" id="volume" />
          <span id="volume-label" class="ms-2">1</span>
        </div>
        <div class="mx-5">
          <p class="lead">Rate</p>
          <input type="range" min="0.1" max="10" value="1" id="rate" step="0.1" />
          <span id="rate-label" class="ms-2">1</span>
        </div>
        <div>
          <p class="lead">Pitch</p>
          <input type="range" min="0" max="2" value="1" step="0.1" id="pitch" />
          <span id="pitch-label" class="ms-2">1</span>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="गृह्य-शेष-सूत्राणि">गृह्य-शेष-सूत्राणि</h1>
    
    <a id="editLink" class="btn btn-primary noPrint"  href="https://github.com/vishvAsa/vedAH_yajuH/edit/content/taittirIyam/sUtram/baudhAyanaH/gRhyam/gRhya-sheSha-sUtrANi.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>अथ बोधायनगृह्यशेषसूत्रप्रारम्भः</p>
<h2 id="heading"></h2>
<p>अथातस्सप्तपाकयज्ञानामुक्तं तच्छैषं व्याख्यास्यामः १
पवित्रकरणं प्रोक्षणी-संस्कारं प्रणीताप्रणयनं स्रुक्स्रुवसम्मार्जनमिति
दर्शपूर्णमासवत्तूष्णीम् २<br>
अथाग्निं परिस्तीर्य दक्षिणेनाग्निं
ब्रह्मायतने दर्भान् संस्तीर्योत्तरेणाग्निं प्रागग्रान्
दर्भान् संस्तीर्य तेषु पात्राणि सादयित्वा तूष्णीं
संस्कृताभिरद्भिरुत्तानानि पात्राणि
कृत्वा विस्रस्येध्मं त्रिस्सर्वाभिः प्रोक्ष्य दर्भेसु दक्षिणतो
ब्राह्मणमुपवेशयति दर्शपूर्णमासवत्तूष्णीम् ३
अरत्निमात्राः परिधयः आर्द्रा वा सत्वक्काः ४
प्रादेशमात्राण्येकविंशतिरिध्मदारूणि भवन्ति इति
ब्राह्मणेन व्याख्यातम् ५<br>
अथ यदि शम्याः परिदधाति
शमीमय्यश्शम्याकृतयो वाऽरत्निमात्राः ६
अथेध्ममभ्यज्य परिसमिधं शिनष्टि ७
स्वाहाकारेणाभ्याधायाघारावाघा-र्याज्यभागौ
प्रतिमुखं प्रबाहुग्जुहोति ८<br>
प्रसिद्धमाग्निमुखात्कृत्वा स्रुवेण
दर्व्यामुपस्तीर्य
पूर्वार्धादवदायापरार्धादवद्यत्यभिघारयति
प्रत्यनक्ति ९<br>
यदि पञ्चावत्ती स्याद्दर्व्यामुपस्तीर्य
मध्यात्पूर्वार्धादवदायापरार्धादवद्यत्यभिघारयति
प्रत्यनक्ति १०<br>
स्रुवं निमृज्य यथादेवतं पुरोनुवाक्यामनूच्य याज्यया जुहोति
११<br>
अथोपस्तीर्य सकृदुत्तरार्धात् स्विष्टकृतमवद्यति द्विरभिघारयति न
प्रत्यनक्ति १२<br>
तमन्तःपरिधि सादयित्वा
यथाम्नातमाज्याहुतीर्जुहोति
१३<br>
व्याहृति-भिरनाम्नातेषु १४<br>
अथ स्विष्टकृतमादायोत्तरार्धपूर्वार्धे
जुहोति पूर्वेण वात्रैतं मेक्षणमनुप्रहरति १५<br>
अथैनत्
संस्रावेणाभिजुहोति १६<br>
दर्व्यामप आनीय
सङ्क्षाळनमन्तः परिधि निनयति १७<br>
निर्णिज्य स्रुचं निष्टप्याद्भिः पूरयित्वा
बहिः परिधि निनयति १८<br>
अथ समिधमाधाय जयान् जुहोति चित्तं च स्वाहा इति १९
त्रयोदश स्रुवाहुतीर्हुत्वाऽभ्यातानान् जुहोति अग्निर्भूतानामधिपतिस्स
मावत्वस्मिन् ब्रह्मन्नस्मिन् क्षत्रे स्यामाशिष्यस्यां
पुरोधायामस्मिन् कर्मन्नस्यां देवहूत्यां स्वाहा
इति २०<br>
सप्तदश स्रुवाहुतीर्हुत्वा वाचयति पितरः पितामहाः परेऽवरे
ततास्ततामहा इह माऽवत इति २१<br>
अथ राष्ट्रभृतो जुहोति
ऋताषा-डृतधामाऽग्निर्गन्धर्वस्स इदं ब्रह्म क्षत्रं पातु तस्मै
स्वाहा तस्यौषधयोऽप्सरस ऊर्जो नाम ता इदं ब्रह्म क्षत्रं
पान्तु ताभ्यस्स्वाहा इति २२<br>
एवमेवान्ताद-नुवाकस्यान्यत्र
भुवनस्य पते स नो भुवनस्य पते इति २३<br>
अथामात्यहोमान् जुहोति
यद्देवा देवहेडनम् इत्यन्तादनुवाकस्य प्रत्यृचम् २४<br>
अथ
प्राजापत्यां जुहोति प्रजापते न त्वदेतान्यन्यः इति २५
अथ सौविष्टकृतं जुहोति यदस्य कर्मणः इति २६<br>
स्रुवेण परिधीननक्ति २७<br>
अथ
परिस्तरात्समुल्लि-प्याज्यस्थाल्यां प्रस्तरवद्बर्हिरक्त्वा तृणं
प्रच्छिद्याग्नावनुप्रहृत्य तूष्णीं तृणं चाथ शम्या अपोह्य परिवीननुप्रहरति
२८<br>
मध्यमं परिधिमनुप्रहृत्याथेतरा-वुपसमस्यति २९<br>
अथैनान्
संस्रावेणाभिजुहोति ३०<br>
अथाग्रेणाग्निं
यथाम्नातं हुतशेषं दत्वा शेषं कुर्यादन्यत्र विवाहशेषात् ३१<br>
तथैव
परिषिञ्चति अन्वमंस्थाः प्रासावीः इति मन्त्रान्तान्
सन्नमयति ३२<br>
अथ प्रणीताभ्यो दिशो व्युन्नयति दर्शपूर्णमासवत्तूष्णीम्
३३<br>
ब्राह्मणं विसृज्य शेषं प्राश्नाति आयुरसि विश्वा-युरसि इति ३४
प्राश्याप आचम्य जठरमभिमृशति यत इन्द्र भयामहे स्वस्तिदा
विशस्पतिः इति द्वाभ्याम् ३५<br>
शेषमभिघारितं ब्राह्मणाय
दद्यात् ३६<br>
न पत्न्या हविषां
भक्षणमन्यत्रोच्छिष्टमभिसम्पाताभिहुतानां
पिण्डदानस्य शेषं च नैव देवताहुतशेषमन्यत्र ब्रह्मौदनात् ३७<br>
इति बोधायनीये गृह्यशेषे प्रथमप्रश्ने प्रथमोऽध्यायः</p>
<h3 id="heading-1"></h3>
<p>अथ प्रथमप्रश्ने द्वितीयोऽध्यायः
उपनयनादिरग्निस्तमौपासन इत्याचक्षते १<br>
दारकाले दायाद्यकाले वा नित्यो
धार्यः २<br>
अनुगते प्रायश्चित्तं प्रसिद्धम् ३<br>
तस्मिन् पाकयज्ञसंस्थानि
दैवानि कर्माणि क्रियन्ते ४<br>
उपस्थानादि समानमन्यत्र प्रजासंस्कारात् ५
प्रजा-संस्कारार्थमन्यत्र शुचौ देशे स्थण्डिलं कृत्वोल्लिखेन्मध्ये
प्राचीनमेवं दक्षिणत एवमुत्तरतो मध्यादुदीचीनमेवं पश्चादेवं
पुरस्तात् ६<br>
औपासनादेकदेशं प्रणवेनाहृत्य व्याहृतिभिर्नियुप्यापि वा
श्रोत्रियागारात् ७<br>
एवमौपासन-मुपसमाधाय मयि गृह्याम्यग्रे अग्निं यो नो
अग्निः पितरः इति द्वाभ्यामात्मन्यग्निं गृहीत्वोपस्थानादि
समानमापात्रसादनात् ८<br>
कथमु खलु
पात्रसादनाना-मानुपूर्व्यं भवति
आज्यस्थालीं स्रुवं च जुहूं च दर्वीं च प्रणीताप्रणयनं
प्रोक्षणीपात्रं चरुस्थालीं मेक्षणं
चेध्माबर्हिरिध्मप्रव्रश्चनान्येवमेवान्यानि
द्वन्द्वं न्यञ्चि न हीने नातिरिक्ते सादयति ९<br>
समानं कर्म
स्रुक्सम्मार्जनात् १०<br>
स्रुक्स्रुवं
सम्मृज्य स्रुचि चतुर्गृहीतं गृहीत्वा पूर्णाहुतिं जुहोति सप्त ते
अग्ने समिधस्सप्त जिह्वाः इति ११<br>
औपासनादग्निप्रणयनं विद्यते १२<br>
अथ
परिधानप्रभृति समानम् १३<br>
अथाप्युदाहरन्ति
असंस्कृताभिरद्भिः
प्रोक्षणीभिरप्रोक्षितपात्रैर्होमश्चासं-मार्जनैः
स्रुक्स्रुवैर्नाधिश्रितपक्वैराज्येन न प्रचरितव्यं यदि प्रचरेद्यातुधाना
असुरा रक्षांसि पिशाचा यज्ञं ग्राहयेयुः इति १४<br>
इति बोधायनीये गृह्यशेषे प्रथमप्रश्ने द्वितीयोऽध्यायः</p>
<h3 id="heading-2"></h3>
<p>अथ प्रथमप्रश्ने तृतीयोऽध्यायः अथातोऽपूर्वं व्याख्यास्यामः १<br>
परिसमूह्य पर्युक्ष्य
परिस्तीर्य परिषिच्योप-समाधायालङ्कृत्य
यावदाम्नातमाहुतीर्जुहोत्याद्यन्तयोर्व्याहृतिभिराज्याहुतिः
प-रिधानं प्रणीताप्रणयनं ब्रह्मोपवेशनं च न विद्यते विद्यते वा
पूर्वैर्मन्त्रैरुपांशूक्त्वा उत्सृजत
इत्युच्चैरेवमेवोपकल्पयतीति विज्ञायते २
पाकयज्ञसंस्थानां न तिष्ठद्धोमो विद्यते विज्ञायते च
अन्यत्र विहाराद्भूयते सर्वास्ताः पाकयज्ञसंस्थाः इति ३<br>
अथ
संस्थायामाद्यन्तयोः परिषेचनं यथा पुरस्तात् ४
विज्ञायते नासमित्के जुहुयाद्यदसमित्के जुहुयाद्यथाजिह्वेऽन्नं
दद्यात्तदृक्तस्मात्समि-द्वत्येव होतव्यम् इति ५<br>
अनादिष्ट उपसमाधाय
होतव्यमनादिष्ट उपहत्यैव होतव्यमिति ६<br>
मेक्षणेन अमुष्मै स्वाहा अमुष्मै
स्वाहा इति दैवतं जुहोति ७<br>
अथाप्युदाहरन्ति ओषध्यस्सक्तवः पुष्पं
काष्ठं मूलं फलं तृणम् । एतद्धस्तेन होतव्यं नान्यत्किञ्चिदचोदनात् इति
८<br>
ओषध्यादिवद्बलिहरणं प्राक्परिषे-चनाद्धुतशेषप्रदानं प्राशनं चैवमेव
मूर्ध्नि संस्रावहोमः प्रदक्षिणं चान्यत्रोप-नयनात् ९
सावित्रीमर्थायार्थायाग्निं प्रणयति ११<br>
अपवृत्ते कर्मणि
लौकिक-स्सम्पद्यते १२<br>
अथ यद्युत्करेऽग्न्युपस्थानादि समानं निवर्तते
पूर्णाहुतिस्समानमत ऊर्ध्वम् १३<br>
इति बोधायनीये गृह्यशेषसूत्रे
प्रथमप्रश्ने तृतीयोऽध्यायः</p>
<h3 id="heading-3"></h3>
<p>अथ प्रथमप्रश्ने चतुर्थोऽध्यायः
अथातस्स्थिण्डलविधिं व्याख्यास्यामः १
सिकताश्चतुरङ्गुलं प्राचीनमुद्धृत्य
पञ्चाङ्गुलिप्रमाणं पश्चिमत
ऊर्ध्वमङ्गुलिविशेषं दक्षिणत
ऊर्ध्वमङ्गुलिवि-हीनमुत्तरतः
पञ्चप्रस्थं सिकताश्शुचयश्शुक्ला अनार्द्रा अरत्निमात्रं समचतुरश्रं
प्राक्प्रवणं स्थण्डिलं करोति २<br>
न लोष्ठेन न काष्ठेन न
शर्करैर्न नखैः । काष्ठेन व्याधितस्स्याल्लोष्ठेन कुलनाशनम् ।
शर्करैः पुत्रनाशस्स्यान्नखैर्बन्धुविना-शनम् ३
तस्मात्सुवर्णरजतताम्रशकलेन
व्रीहिभिर्यवैर्वा दर्भैस्तदङ्गुष्ठेन च महानाम्न्या चोपसङ्गृह्य तस्य
मध्यतः प्राचीनं सन्ततमृजुमुल्लिखेत् । किन्देवत्यं किम्मन्त्रमिति
। ब्रह्मदेवत्यं ब्रह्म जज्ञानम् इति ४<br>
तस्य दक्षिणतः प्राचीनं
सन्ततमृजुमुल्लिखेन् । किन्देवत्यं किम्मन्त्रमिति
यमदेवत्यं नाके सुप-र्णम् इति ५<br>
तस्योत्तरतः प्राचीनं
सन्ततमृजुमुल्लिखेत् । किन्देवत्यं
किम्म-न्त्रमिति । सोमदेवत्यं आप्यायस्व समेतु ते इति ६<br>
तस्य
मध्यत उदीचीनं सन्ततमृजुमुल्लिखेत् । किन्देवत्यं किम्मन्त्रमिति
रुद्रदेवत्यं यो रुद्रो अग्नौ इति ७<br>
तस्यः पश्चादुदीचीनं
सन्ततमृजुमुल्लिखेत् । किन्देवत्यं
किम्मन्त्रमिति । विष्णुदेवत्यम् इदं
विष्णुर्विवक्रमे इति ८<br>
तस्य पुरस्तादुदीचीनं
सन्ततमृ-जुमुल्लिखेत् । किन्देवत्यं किम्मन्त्रमिति । इन्द्रदेवत्यम्
इन्द्रं विश्वा अवीवृधन् इत्येतस्मात् स्थण्डिलविधिर्भवति ९<br>
न
कपालो न धूमो न ज्वालो न विस्फुटो न नम्रमुखो द्रप्सं पतितं मुखज्वलितं च
वर्जयित्वा देवस्य त्वा सवितुः प्रसवेऽश्विनोर्बाहुभ्यां पूष्णो हस्ताभ्यां
भूर्भुवस्सुवरोम् इत्याह भवगवान् बोधायनः १०<br>
इति बोधायनीये गृह्यशेषे
प्रथमप्रश्ने चतुर्थोऽध्यायः</p>
<h3 id="heading-4"></h3>
<p>अथ प्रथमप्रश्ने पञ्चमोऽध्यायः
अथातस्सिकतादोषं व्याख्यास्यामः १
भस्मकेशतुषकपालशर्करतृणास्थि-पिपीलिकैरार्द्रसिकतानि
वर्जयेत् २<br>
भस्मना यजमानक्षयः केशेन स्त्रीमरणं तुषेण पुत्रघ्नं
कपालैरर्थनाशनं शर्करैर्बन्धुवियोगः तृणेन कर्मक्षयः
अस्थिना ग्रामविनाशः पिपीलिकैः राष्ट्रविनाशः आर्द्रसिकतैर्व्याधिभयं
भवतीत्याह भगवान् बोधायनः ३<br>
इति बोधायनीये गृह्यशेषे
प्रथमप्रश्ने पञ्चमोऽध्यायः</p>
<h3 id="heading-5"></h3>
<p>अथ प्रथमप्रश्ने षष्ठोऽध्यायः अथातः परिस्तरणविधिं व्याख्यास्यामः १
दर्भैरविच्छिन्नाग्रैरनखच्छिन्नैरवि-वर्णकैरव्याधिकरदग्धमूलैश्चतुरङ्गुळाधिकैर्मूलं
छिन्द्याद्धस्तसममाज्येनाभ्यज्य वा स्पृष्ट्वाज्येन वा
स्पृष्टैरद्भिरनुमृज्य देवस्य
त्वा सवितुः प्रसवेऽश्विनोर्बाहुभ्यां पूष्णो हस्ताभ्यां
परिस्तृणामि इति पुरस्तात्परिस्तीर्य दक्षिणेन
व्याहृतिभिः पश्चिमेन उद्वयं तमसस्परि इति उत्तरेण अग्न
आयाहि वीतये इति दक्षिणेनाग्निं ब्रह्मायतन उपवेश्य ॐ भूर्भुवस्सुवरॐ
ब्रह्मन् । ब्रह्मासि नमस्ते ब्रह्मन् । ब्रह्मणे इत्यासनं
कल्पयित्वोत्तरेणाग्निं प्रणीताभ्यः
कल्पयित्वा वरुणोऽसि धृतव्रतो वारुणमसि इति २
एतस्मात्परिस्तरणविधिर्व्याख्यातः ३<br>
इति
बोधायनीये गृह्यशेषे प्रथमप्रश्ने षष्ठोऽध्यायः</p>
<h3 id="heading-6"></h3>
<p>अथ प्रथमप्रश्ने सप्तमोऽध्यायः सर्वत्र दर्वीहोमानामष्टोत्तरशतं
दर्भाः द्वे हस्तपवित्रे द्वे आसने प्रागुदीचीना-ग्रैष्षोडाश
परिस्तरणं दक्षिणतः प्रागग्रैस्सप्तदश
पश्चादुदीचीनाग्रैरष्टादशोत्तरतः
प्रागग्रैस्सप्तदश पात्राणा पञ्च सप्तदश ब्रह्मासनं प्रणीतासने द्वे द्वे
आज्यपवित्रे द्वे अभिद्योतने द्वे दर्भाग्रे द्वे पर्यग्निकरणे
स्रक्सम्मार्जनं चतुर्भ्य इति १<br>
अरत्निमात्रं षडङ्गुलं
तिस्रश्शम्याः परिधीन् कृत्वा मध्यमाङ्गुलिरनामिका कनिष्ठिकेति
स्थविष्ठो मध्यमोऽणीयान् द्राघीयान् दक्षिणतोऽणिष्ठो ह्रसिष्ठ
उत्तरतो-ऽङ्गुष्ठपर्वमात्रमष्टादश याज्ञिकाः काष्ठाः
प्रादेशमात्रं पवित्रं
दर्भेतरुणकाभ्या-मङ्गुष्ठपर्वमात्रं
प्रोक्षणीमाज्यस्थालीं प्रस्थचतुर्भागं पूर्ण प्रस्थद्विभागं
प्रणीता-प्रणयनं चरुस्थालीं प्रस्थमाहुतिप्रमाणं
चतुरङ्गुलमवदानप्रमाणमङ्गुष्ठपर्वमात्रं दर्वीप्रमाणमेकविंशत्यङ्गुष्ठं
तस्या द्व्यङ्गुष्ठमुन्नतं पञ्चाङ्गुष्ठं बिलमेवमेव
स्रुक्प्रा-देशमात्रमुच्छ्रितं चतुरङ्गुलं वा
किञ्चिद्दक्षिणत उन्नतो भवति मेक्षणमिति होमदर्वीप्रमाणमिति ह स्माह
बोधायनः २<br>
इति बोधायनीये गृह्यशेषे प्रथमप्रश्ने सप्तमोऽध्यायः</p>
<h3 id="heading-7"></h3>
<p>अथ प्रथमप्रश्ने अष्टमोऽध्यायः अथ शुचौ समे देशे गोमयेन गोचर्ममात्रं
चतुरश्रं स्थण्डिलं कृत्वा प्रादेश-मात्रमुच्छ्रितं चतुरङ्गुलं वा
किञ्चिद्दक्षिणत उन्नतो भवति १<br>
प्राचीनप्रवणं किं-कामस्य
उदीचीनप्रवणं किङ्कामस्य । प्राचीनप्रवणं
ब्रह्मवर्चसकामस्यो-दीचीनप्रवणमन्नाद्यक
मस्य प्रागुदक्प्रवणं प्रजाकामस्य समं प्रतिष्ठाकामस्य २<br>
उपलिप्तं
वैश्वदेवत्यमुद्धत्यं नाकदेवत्यमवोक्षणं पितृदेवत्यं
सैकतं सिन्धु देवत्यमुल्लेखनं यमदेवत्यं निरसनं रुद्रदेवत्य
स्पर्शनं वरुणदेवत्यमग्निविधानं विष्णुदेवत्यं विहरणं
वामदेवत्यं कर्म गायत्र्याः
परिस्तरणदर्भाज्यस्थाली-स्रुवजुहूनां
पृथिवीदेवत्यं स्रुक्सोमदेवत्यमाज्यं वसुदेवत्यं पवित्रं विष्णुदेवत्यं
चरुः प्रजापतिदेवत्यं मेक्षणं अग्निदेवत्यं सम्मार्जनं
रुद्रदेवत्यं कूर्चं प्रजापति-देवत्यमुदकुम्भं
अब्देवत्यं प्रणीता वरुणदेवत्यमश्म महेन्द्रदेवत्यं वासः
सोमदेवत्यं कर्ता बृहस्पतिदेवत्यं धूमं
अतिथिदेवत्यमिध्मं अग्निदेवत्यं
मध्य-मपरिधिः यजमानदेवत्यं दक्षिणपरिधिः
इन्द्रदेवत्यमुत्तरपरिधिः वरुणदेव-त्यमूर्ध्वसमिधौ
सूर्यदेवत्यमिन्द्राग्नियमनिरृतिवरुणवायुसोमेशाना अष्ट दि-ग्देवत्यं व्यजनं
वायुदेवत्यं गन्धं अश्विनिदेवत्यं पुष्पं गान्धर्वदेवत्यं धूपं
इन्द्रदेवत्यं दीपं भानुदेवत्यं प्रयाजानूयाजं
ऋतुदेवत्यं पक्वं प्रधानदेव-त्यमुपहोमाः यथालिङ्गदेवत्यं यत्र यत्र
होमे मन्त्रविधानं तत्र तत्र तल्लिङ्गदेवत्यं परिषत् ब्रह्मदेवत्यं सदस्याः
सर्वदेवत्यमन्येषामनुक्ताना प्रजापतिदेवत्यं योऽस्य दैवतं मन्त्रतः कर्मतो
वाभिज्ञाय जुहोति सोऽश्नुते श्रियमायुष्यमारोग्यं स्वर्ग्यं च भवति ३
अग्निहीनमनावृष्टिः मन्त्रहीनं तु ऋत्विजः आज्यहीनं कुलं हन्ति
स्वरहीनं तु पत्नयः ४<br>
यजमानं दक्षिणाहीनमन्नहीनं तु राष्ट्रकम्
सर्वहीनं सदस्यानि नास्ति यज्ञसमो रिपुः ५<br>
तस्मात्सर्वप्रयत्नेन
किञ्चिद्द्रव्यस्समाचरेत् श्रियःकामश्चरेत्सर्वं समृद्धं सहदक्षिणम्
६<br>
एवं ऋषिविधानोक्तं मुनीनां तत्त्ववेदिनाम् सर्ववेदाह्निकं होमं
सर्वलोकेषु पूजितम् ७<br>
सर्वलोकेषु पूजितमितीत्याह भगवान्
बोधायनः ८<br>
इति बोधायनीये गृह्यशेषे प्रथमप्रश्ने अष्टमोऽध्यायः अथ
प्रथमप्रश्ने नवमोऽध्यायः अथातः पुण्याहदेवता व्याख्यास्यामः
विवाहस्याग्निः प्रीयतां औपासनस्या-ग्निसूर्यप्रजापतयः
प्रीयन्तां पञ्चमेऽहन्युदुम्बरो दशमेऽहन्यन्ते चित्र्याणि
स्थाली-पाकस्याग्निः गर्भाधानस्य ब्रह्मा पुंसवनस्य
प्रजापतिः सीमन्तस्य धाता वि-ष्णुबलेस्सविता जातकर्मणो
मृत्युः नामकरणस्य सविता तस्यान्ते प्रजापतिः उपनिष्क्रामणस्य
सविता तस्यान्ते चित्र्याणि अन्नप्राशनस्य सविता चौळस्य केशिनः तस्यान्ते
प्रजापतिः उपनयनस्येन्द्रश्श्रद्धामेधे इत्यन्ते विसर्गे सुश्रवाः
पुनरुपनयनस्याग्निः अथ यदि ब्रह्मचार्यव्रत्यमिव
चरेत्तस्मिन्नध्यायहोमे सविता समावर्तनस्य श्रीरिन्द्रो वा
शूलगवस्येशानः प्रत्यवरोहणस्य सविता उपाकर्मव्रतेषु च सविता वास्तुहोमस्य
वास्तोष्पतिः अन्ते प्रजापतिः अद्भुत-होमस्येन्द्रेः अन्ते प्रजापतिः
आयुष्यहोमस्याग्निरायुष्मान् नक्षत्रहोमस्य नक्षत्रे-ष्टिषूक्तमष्टमी
प्रदोषस्येशानः आग्रयणहोमस्याग्रयणदेवताः सर्पबलेस्सर्पाः आदित्यपुरोगा
ग्रहाः प्रीयन्ताम् अथैकोद्दिष्टस्यान्ते प्रजापतिस्तटाकादीनां वरुणो देवता
यक्षिबलेर्यक्षी गृहशान्तिहोमस्यादित्यादिनवग्रहाः
गर्भाधाना-दितन्त्रहोमस्य
ब्रह्मादयः प्रीयन्तामित्येवमन्येषां होमानां
याज्यापुरोनुवा-क्ययोर्देवता
तस्यासौ प्रीयतामिति । सूतकान्ते प्रेतकान्ते प्रथमोदक्यान्ते च प्रजापतिः
कूश्माण्डहोमस्याग्न्यादयः चान्द्रायणहोमस्याग्न्यादयः अग्न्याधेयेऽग्नीषोमेन्द्राः एवमनादिष्टकर्मसु प्रजापतिः १<br>
इति
बोधायनीये गृह्यशेषे प्रथमप्रश्ने नवमोऽध्यायः अथ
प्रथमप्रश्ने दशमोऽध्यायः अथातः पुण्याहं
व्याख्यास्यामः १<br>
शुचौ समे देशे दर्भान्दूर्वां
धारयमाणाः चत्वारो ब्राह्मणा अरिक्तहस्ताः प्राङ्मुखा
युग्मास्तिष्ठन्ति २<br>
तेषां दक्षिणत उदङ्मुखो
वापिहितमुदकुम्भं धारयन्वाचयिता तस्य दक्षिणं
बाहुमाश्रित्य पत्न्यस्तिष्ठन्ति ३
पूर्णकुम्भमभ्यर्च्य दर्भेष्वासीनो
दर्भान्धारयमाणोऽनुज्ञां कुर्यात्
भवद्भिरनुज्ञातः पुण्याहं वाचयिष्ये इति । ते
प्रणवपूर्वं वाच्यताम् इति प्रतिब्रूयुः ४<br>
ॐ स्थित्वा तेषां सपवित्रेषु
पाणिषु जलं ददाति ओमापः इति । शिवा आपस्तन्तु इति प्रत्यूचुः ५<br>
ततः
गन्धाः इति गन्धं ददाति । सुगन्धाः पान्तु इति प्रतिगृह्णन्ति ६
तेभ्यः सुमनसः इति पुष्पं ददाति । ते सौमनस्यमस्तु इति
प्रतिगृह्णन्ति ७<br>
तेषां पाणिषु अक्षतम् इति
अक्षतान्ददाति । अक्षतशब्देन व्रीहिमिश्रास्तण्डुला उच्यन्ते ।
अक्षतं चारिष्टं चास्तु इति प्रतिगृह्णन्ति ८<br>
ब्राह्मणा
अभुक्ताश्चेत् ओमन्वाहार्यः इत्योदनं ददाति । ते
स्वन्वाहार्योऽस्तु इति प्रतिगृह्णन्ति ९<br>
तेभ्यो
दक्षिणाः इति दक्षिणां ददाति । स्वस्ति दक्षिणाः पान्तु बहुदेयं चास्तु
इति प्रत्यूचुः १०<br>
ततो वाचयिता दक्षिणं जानुं भूमौ निधाय
सव्यमुत्थाप्योदुङ्मुखः इडा देवहूः
इति जपति । उदकुम्भमादायोपतिष्ठ इति प्रत्यूचुः ११<br>
ततो वाचयिता
मनस्समाधीयताम् इति समाहितमनसस्स्मः इतीतरे प्रत्याहुः १२
कर्ता प्रसीदन्तु भवन्तः इति प्रसन्नास्स्मः इति वाचयित्वा यद्वा
सर्वैर्मन्त्रैरनवानं वदेत् १३<br>
शान्तिरस्तु पुष्टिरस्तु तुष्टिरस्तु
वृद्धिरस्तु अविघ्नमस्तु आरोग्यमस्तु शिवं कर्मास्तु इति ।
एवमेवेतरे प्रत्याहुः १४<br>
यद्देवत्यं भवति तस्य नाम गृह्णाति असौ
प्रीयताम् इति । एवमेवेतरे १५<br>
वाचयिता पुण्याहं भवन्तो
ब्रवन्तु ॐ पुण्याहम् इती-तरे प्रत्याहुः । एवमेव त्रिः १६<br>
ततः
स्वस्ति भवन्तो ब्रुवन्तु इति । ॐ स्वस्ति इतीतरे प्रत्यूचुः १८<br>
ततो
वाचयिता ॐ ऋद्धिं भवन्तो ब्रवन्तु इति । ॐ ऋध्यताम् इतीतरे
प्रत्याहुः १८<br>
एवमेव त्रिर्वाचयित्वा ॐ पुण्याह-समृद्धिरस्तु अस्तु इति
ॐ शिवं कर्मास्तु अस्तु इतीतरे प्रत्याहुः १९<br>
यद्देवत्यं भवति तस्य नाम
गृह्णाति असौ प्रीयताम् इति २०<br>
प्रीयतामसौ इति प्रतिब्रूयुः २१<br>
अथ
व्याहृतिभिर्भूमौ जलं विसृज्योपविश्य
सुरभिमत्याऽब्लिङ्गाभि-र्वारुणीभिर्हिरण्यवर्णाभिः
पावमानीभिर्व्याहृतीभिरिति मार्जयित्वा पत्नीं च प्रोक्षतीत्याह
भगवान्बोधायनः २२<br>
इति बोधायनीये गृह्यशेषे
प्रथमप्रश्ने दशमोऽध्यायः</p>
<h3 id="heading-8"></h3>
<p>अथ प्रथमप्रश्ने एकादशोऽध्यायः अथ प्रहुते प्रसिद्धं जातकर्म
कृत्वा दशम्यां द्वादश्यां वा मातापितरौ स्नात्वा शुच्यगारं
कृत्वा पुत्रस्य नामधेयस्य निदधीयातामिति १<br>
ब्राह्मणानन्नेन परिविष्य
पुण्याहं स्वस्ति ऋद्धिम् इति वाचयित्वा
देवयजनोल्लेखन-प्रभृत्याग्निमुखात्कृत्वा
प्राजापत्येन सूक्तेन जुहोति प्रजापते न त्वदेतान्यन्यः इति
षड्भिरनुच्छन्दसम् २<br>
जयप्रभृति
सिद्धमाधेनुवरप्रदानात् ३<br>
ब्राह्मणानन्नेन
परिविष्य पुण्याहं स्वस्ति ऋद्धिम् इति वाचयन्नामास्मै दधाति
नक्षत्रनामधेयेन ४<br>
द्वितीयमस्य नामधेयं
गुह्यमस्यान्यदभिवादनीयमोपनयनकालान्मातापितरौ
संविदितौ भवतः ५<br>
विज्ञायते च तस्मात् द्विनामा ब्राह्मणोऽर्धुकः इति ६
सोमयाजी तृतीयं नामधेयं कुर्वीत इति विज्ञायते ७<br>
अयुगक्षरं
कुमार्यै स्वस्ति श्रीसोम्येति दीर्घवर्णान्तम् ८
अथाप्युदाहरन्ति शर्मान्तं ब्राह्मणस्य
बर्मान्तं क्षत्रियस्य गुप्तान्तं वैश्यस्य
भृत्यदासान्तं शूद्रस्य दासान्तमेव वा ९<br>
अथ यदि
ब्राह्मणं न विन्देतौपासने ज्योतिष्मत्या पुत्रस्य नाम
गृह्णात्युपतिष्ठते वा १०<br>
अथ
नक्षत्राणि रोहिणीमृगशीर्षमखाचित्राज्येष्ठाश्रवणशतभिषक्
रेवत्याश्वयुक्षु प्रथमाक्षरवृद्धिस्स्याद्रोहिण्यां रौहिणायेति ।
तथेतराणि ११<br>
तिष्य आश्लेषा हस्त विशाखा अनूराधा आषाढा
श्रविष्ठासु प्रकृतिवत्तिष्यायेति । तथेराणि १२<br>
फल्गुन्यां
फाल्गुनायेति १३<br>
स्वातीपुनर्वस्वोः स्वातये पुनर्वसव इति १४
मूलार्द्रयोः मूलकायार्द्रकायेति १५<br>
प्रोष्ठपदासु
प्रोष्ठपदाय प्रौष्ठपदायेति वा १६<br>
अपभरण्यामपभरणायापभरणायेति वा १७
अग्नये कृत्तिकाय कार्तिकायेति वा व्याख्यातान्यग्नेहोतुः १८
स्त्रीविषये कुमार्यै रोहिण्यै सुश्रियै गौर्यै
स्वस्तीति १९<br>
इति बोधायनीये गृह्यशेषे प्रथमप्रश्ने
एकादशोऽध्यायः</p>
<h3 id="heading-9"></h3>
<p>अथ प्रथमप्रश्ने द्वादशोऽध्यायः
सप्तमेऽष्टमे वा मासि कर्णवेधः १<br>
ब्राह्मणानन्नेन
परिविष्य पुण्याहं स्वस्ति ऋद्धिम् इति वाचयित्वाऽथ
देवयजनोल्लेखनप्रभृत्याऽग्निमुखात्कृत्वा
पक्वा-ज्जुहोति श्रोत्रेण भद्रम् इति पुरोनुवाक्यामनूच्य येन
प्राच्यै इति याज्यया जुहोति २<br>
अथाज्याहुतीरुपजुहोति प्राणो रक्षति
विश्वमेजत् इत्येतेनानुवाकेन प्रत्यृचम् ३<br>
स्विष्टकृत्प्रभृति
सिद्धमाधेनुवरप्रदानात् ४<br>
अथाग्रेणाग्निं वेणुपर्णेषु हुतशेषं
निदधाति समुद्राय वायुनाय सिन्धूनां पतये नमः इति ५<br>
अथाशिषो
वाचयित्वा लोहितसूच्या वा कण्ठकेन वा दक्षिणं
कर्णमातृणत्ति गा त्री त्रिष्टुप् इति । द्विपदा
इत्युत्तरम् । ६<br>
अथ लोहितसूत्रेण वा वेणुसूत्रेण वा कर्णौ बध्नाति
वरुणस्य स्कम्भनमसि इति ७<br>
श्वोभूते विस्रंसयति वरुणस्य स्कम्भसर्जनमसि
इति ८<br>
सूत्रेण वा वेणुकाण्डेन वा वर्धयति ९<br>
अथाप्युदाहरन्ति
पुत्राय च दुहित्रे च समानि ब्राह्मणक्रिया मन्त्रवद्गर्भ
आजन्म जन्माद्य आवृतं स्त्रियै १०<br>
सर्वेषु
व्याहृतीर्विद्यादनाम्नातेषु
कर्मसु होतव्या ब्रह्मभूताय नाक्रियो ब्राह्मणो भवेत् ११
अनग्निरक्रियश्शूद्रः
तस्माज्जातोऽग्निना द्विजः नामधेयादि
कर्तव्यमाकार्यादरणीकृतम् १२<br>
मथित्वा वाऽथ शकलान् समिद्धे
मन्त्रवत्तथा उपनयनादिवाजस्रं स्वयं चारणिमग्निना १३
सायम्प्रातर्विधानेन समिद्भिस्तत्र हूयते
गुरुशुश्रूषणपरस्समारोप्यात्मनि
स्वयम् १४<br>
या ते अग्नेतिमन्त्रेणोपावरोहेति लौकिके हुत्वा
व्रतानुचरितं समावृत्ते गुरोर्मतात् १५<br>
विवाहं विधिवत्कृत्वा
गृहस्थाश्रममाविशेत् वैवाहिको विधिः स्त्रीणामौपनायनिकस्स्मृतः १६
तावुभौ चारिणौ तस्मादौपासनमिति श्रुतिः इति बोधायनीये गृह्यशेषे
प्रथमप्रश्ने द्वादशोऽध्यायः</p>
<h3 id="heading-10"></h3>
<p>अथ प्रथमप्रश्ने त्रयोदशोऽध्यायः अथ नक्षत्रहोमं व्याख्यास्यामः
संवत्सरे संवत्सरे षट्सु षट्सु मासेषुचतुर्षु चतुर्षु ऋतावृतौ
मासि मासि वा कुमारस्य जन्मनक्षत्रे क्रियेत १<br>
ब्राह्मणानन्नेन
परिविष्य पुण्याहं स्वस्ति ऋद्धिम् इति वाचयित्वाऽथ
देवयजनोल्लेखन-प्रभृत्याग्निमुखात्कृत्वा
पक्वाज्जुहोति अग्निर्मूर्धा भुवः इति द्वाभ्याम् २
अथ नक्षत्रदेवताभ्यो जुहोति यथानक्षत्रम् ३<br>
अनु नोऽद्यानुमतिरन्विदनुमते
इति तृतीयम् ४<br>
अथाज्याहुतीरुपजुहोति नक्षत्रदेवताभ्यो यथानक्षत्रम् ५
चन्द्रमसे स्वाहा । प्रतीदृश्यायै स्वाहा । अहोरात्रेभ्यस्स्वाहा
अर्धमासेभ्यस्स्वाहा । मासेभ्यस्स्वाहा इति मासि मासि ६<br>
ऋतुभ्यस्स्वाहा
इत्यृतावृतौ ७<br>
संवत्सराय स्वाहा इति संवत्सरे ८<br>
स्विष्टकृत्प्रभृति
सिद्धमाधेनुवरप्रदानात् ९<br>
अन्नशेषं सगणः प्राश्नाति १०<br>
अथ
संवत्सरे पर्यवेते प्रसिद्धमाग्निमुखा-त्कृत्वा पक्वाज्जुहोत्याग्नेयं
प्रधानदेवत्यम् ११<br>
यथानक्षत्रं द्वितीयम् १२<br>
अनु
नोऽद्यानुमतिरन्विदनुमतेत्वम् इति
तृतीयम् १३<br>
नवो नवो भवति जायमानः यमादित्या अंशुमाप्याययन्ति
इत्यान्तादनुवाकस्य १४<br>
अथ
पूर्ववदाज्या-हुतीरुपजुहोति
नक्षत्रदेवताभ्यो यथानक्षत्रम् १५<br>
चन्द्रमसे स्वाहा ।
प्रतीदृ-श्यायै स्वाहा इत्येतैः स्वाहाकारैरान्तादनुवाकस्य १६
स्विष्टकृत्प्रभृति सिद्धमाधेनुवरप्रदानात् १७<br>
नक्षत्रहोमो
व्याख्यातः १८<br>
इति बोधायनीये गृह्यपरिभाषासूत्रे
प्रथमप्रश्ने त्रयोदशोऽध्यायः</p>
<h3 id="heading-11"></h3>
<p>अथ प्रथमप्रश्ने चतुर्दशोऽध्यायः अथ वै भवति श्रद्धा वा
आपश्श्रद्धामेवारभ्येति । यज्ञो वा
आपो यज्ञमेवारभ्येति । वज्रो वा आपो वज्रमेव भ्रातृव्येभ्यः प्रहृत्य इति
। आपो वै रक्षोघ्नी रक्ष सामपहत्यै इति । आपो वै देवान प्रियं धाम इति ।
अमृतं वा अपास्तस्मादद्भिरवतान्तमभिषिञ्चन्ति इति । आपो वै सर्वा
देवता देवता एवारभ्य इति आपो वै शान्ताश्शान्ताभिरेवास्यशुचं
शमयति इति ब्राह्मणम् १<br>
तस्मात्पवित्रेण शान्युदकं करोति
जन्मनक्षत्रे पुण्ये नक्षत्रे
विवाहचौळोपनयनसमावर्तनसीमन्ताग्न्याधेयान्यन्यानि
मङ्गलकार्याणि ग्रहोपरागे ग्रहोत्पाते वा द्विपात्सु चतुष्पात्सु भयं
विन्देताथ शान्तिमारभेत २<br>
युग्मान् ब्राह्मणान्
सुप्रक्षाळितपाणिपादानप आचमय्य
प्रतिदिशमासनेषूपवेश्य गोमयेन गोचर्म-मात्रं
चतुरश्रं स्थण्डिलमुपलिप्य दर्भेषु प्राङ्मुख उपविश्य दर्भान्
दूर्वाश्च धारयमाणः पवित्रपाणिस्स्थण्डिलं कृत्वा प्रोक्ष्य
लक्षणमुल्लिख्याद्भिरभ्युक्ष्य दूर्वाभिर्दर्भैरवकीर्य
गन्धोदकेनाभ्युक्ष्य पुष्पैरवकीर्य ब्रह्मपात्रं
सूत्रेण परिवेष्ट्य तेषु ब्रह्मपात्रं निदधाति ब्रह्म जज्ञानम्
इति ३<br>
अथ तिरः पवित्रमप आनयन् जपति तत्सवितुर्वरेण्यम् इति ४
यवाक्षततण्डुलानावपति भूर्भुवस्सुवरोम् इति ५
अथ पुष्पैर्दूर्वाभिः फलैरवकीर्य दूर्वाभिः दर्भैः प्रतिच्छाद्याभिमृशति
शं नो देवीरभिष्टये इति ६<br>
अन्वारब्धेषु जपति तत्सवितुर्वरेण्यम् इत्येतां
पच्छोऽर्धर्चशोऽनवानमुक्त्वा वेदादीन् जपति ७<br>
राक्षोघ्नं कृणुष्व पाजः
प्रसितिम् इत्येवमनुवाकं मदे चिदस्य इत्यर्धर्चमवोद्धृत्य इन्दुं
वो विश्वतस्परि हवामहे जनेभ्यः इत्येतमनुवाकं यत इन्द्रभयामहे स्वस्तिदा
विशस्पतिः इति द्वाभ्यां महां इन्द्रः सजोषा इन्द्र इति द्वाभ्यां ये
देवा पुरस्पदः इति पञ्चभिः पर्यायैः अग्नये रक्षोघ्ने इति पञ्च
अङ्गिरायुष्मान् इति पञ्च या वामिन्द्रावरुणौ इति
चतस्रः यो वामिन्द्रावरुणौ इत्यष्टौ अग्ने यशस्विन् इति चतस्रः राष्ट्र
भृतं ऋताषा-डृतघामा इत्येतमनुवाकं नमो अस्तु सर्पेभ्यः इति
तिसृभिरनुचच्छन्दसं पञ्च चोडा अयं पुरो हरिकेशः
इति पञ्चभिः पर्यायैरप्रतिरथं अशुशिशशानः इत्येतमनुवाकं शं च मे
मयश्च मे इत्येतमनुवाकं विहव्यं ममाग्ने वर्चो विहवेष्वस्तु
इत्येतमनुवाकं सृगारं अग्नेर्मन्वे इत्येतमनुवाकं सर्पाहुतीः
समीची नामासि प्राची दिक् षड्भिः पर्यायैः गन्धर्वाहुतीः हेतयो नाम
स्थ तेषां वः पुरोगृहाः इति षड्भिः अज्यानीः शतायुधाय इति पञ्च भूतं भव्यं
भविष्यत् इत्येतमनुवाकं अथर्वशिरसं इन्द्रो दधीचो अस्थभिः इत्येतमनुवाकं
प्रत्याङ्गिरसं चक्षुषो हैते मनसो हैते इति प्रतिपद्य भ्रातृव्य पादयामसि
इत्यन्तं प्राणो रक्षति विश्वमेजत् इत्येतमनुवाकं सिंहे व्वाघ्र उत या
पृदाकौ इत्येतमनुवाकं अहमस्मि इत्येतमनुवाकं ता सूर्याचन्द्रमसा
इत्येतमनुवाकं अग्निर्नः पातु ऋध्या स्म नवोनवः
इत्येतैस्त्रिभिरनुवाकैरुत्तमैरुपहोमैश्च
सुरभिमत्याऽब्लिङ्गाभि-र्वारुणीभिर्हिरण्यवर्णाभिः पावमानीभिर्व्याहृतीभिः
तश्छंयोरावृणीमहे इत्येत-मनुवाकं नमो ब्रह्मण इति परिधानीयां त्रिरन्वाह
इति ब्राह्मणम् ८<br>
प्रणवे-नोस्थाप्य व्याहृतीभिः प्रोक्षति ९<br>
अथ दक्षिणां
ददाति पुरस्तादुपविष्टाय हिरण्यं ददाति दक्षिणतो रजतं
पश्चात्कांस्यमुत्तरतो वासो ददाति
१०<br>
अथ ग्रहगृहीतानां ज्वरगृहीतानां भूतोपसृष्टानां मित्र
बन्धुसुहृज्ज्ञातिसखिस-म्बन्धिबान्धवानां
राज्ञां च राजपुरोहितानां च बालवृद्धान्तर्वात्निपापरोगिदीर्घ
रोगिकृशातुरान् प्रोक्षति ११<br>
हस्त्यश्वोष्ट्रगोमहिष्यजाविकभृत्यांश्च
धनधान्यानि च प्रोक्षति १२<br>
एवमेकरात्रं त्रिरात्रं पञ्चरात्रं सप्तरात्रं
नवरात्रमित्यपपुनर्मृत्युं जयतीत्याह भगवान् बोधायनः १३<br>
इति बोधायनीये गृह्यशेषे प्रथमप्रश्ने चतुर्दशोऽध्यायः</p>
<h3 id="heading-12"></h3>
<p>अथ प्रथमप्रश्ने पञ्चदशोऽध्यायः
अथातः प्रतिसरबन्धं व्याख्यास्यामः १<br>
यस्मिन् दिने नान्दीमुखं
कुर्यात्तस्यां रात्र्यां प्रदोषान्ते प्रतिसरमारभेत
२<br>
शुचौ समे देशे गोमयेन गोचर्ममात्रं चतुरश्रं स्थण्डिलमुपलिप्य युग्मान्
ब्राह्मणान् सुप्रक्षाळितपाणिपादानप आचमय्य प्रतिदिशमासनेषूपवेश्य
पश्चात्प्राङ्मुख आचार्य उपविशति ३<br>
तस्य दक्षिणं बाहुमन्वितरः ४
अथ हस्तमात्रं सैकतं स्थण्डिलं कृत्वोल्लिख्याद्भिरभ्युक्ष्य स्थण्डिलस्य
मध्ये प्रागग्रान् दर्भान् संस्तीर्य तेषूपरि कुम्भं निधाय
व्याहृतीभिश्शुद्धोदकैः पूरयित्वा
दूर्वाक्षतफलैरवकीर्य गन्धपुष्पधूपदीपैरुद-कुम्भमभ्यर्च्य
दूर्वाभिर्दर्भैः प्रतिच्छाद्योत्तरतः शालितण्डुलस्योपरि प्रतिसरसूत्रं
गन्धानुलिप्तं निधाय आचार्यमुखांस्त्रीन् प्राणायामान् धारयित्वा
उदकुम्भम-न्वारभ्य सावित्रीं जपति तत्सवितुर्वरेण्यम् इत्येतां
पच्छोऽर्धर्चशोऽनवा-नमुक्त्वा वेदादीन् जपति ५<br>
राक्षोघ्नं कृणुष्व पाजः
इत्येतमनुवाकं अग्ने यशस्विन् इति चतस्र आप्यं हिरण्यवर्णाश्शुचयः
पावकाः इत्येतमनुवाकं पवमानस्सुवर्जनः इत्येतमनुवाकं वरुणसूक्तम्
उदुत्तमं वरुण पाशम् इति षडृचं रुद्रसूक्तं परि णो
रुद्रस्य हेतिः इति षडृचं ब्रह्मसूक्तं ब्रह्म जज्ञानम्
इति षडृचं विष्णुसूक्तं विष्णोर्नुकम् इति षडृचं पञ्च दुर्गाः
जातवेदसे इति श्रीसूक्तं हिरण्यवणां हरिणीम् इति पञ्चदशर्चं
नमो ब्रह्मण इति परिधानीयां त्रिरन्वाह इति ब्राह्मणम् ६<br>
प्रणवेनोत्थाप्य
व्याहृतीभिस्सुरभिमत्याऽब्लिङ्गाभिः प्रोक्ष्य प्रतिसरसूत्रमादाय वासुकिं
ध्यात्वा अङ्गुष्ठेनोपकनिष्ठिकाभ्यां त्र्यम्बकेन त्रिरूर्ध्वं भस्मना
सम्मृज्य अग्निरायुष्मान् इति पञ्चभिः तस्य दक्षिणहस्तं गृहीत्वा
बृहत्साम इति बध्वा स्त्रीणां वामहस्तं भस्मना घृतसूक्तेन
यो ब्रह्म ब्रह्मणः इत्यष्टर्चेन रक्षां कुर्यादित्याह भगवान् बोधायनः ७
इति बोधायनीये गृह्यशेषसूत्रे प्रथमप्रश्ने पञ्चदशोऽध्यायः अथ
प्रथमप्रश्ने षोडशोऽध्यायः अथातो
ग्रहातिथ्यवलिकर्मोपहारान्
व्याख्यास्यामः अश्रद्दधानमशुचिमजपं त्यक्तमङ्गळम् ग्रहा
नयन्ति सुव्यक्तं पुरुषं यमसादनम् १<br>
ग्रहाणामुग्रचेष्टानां
नक्षत्रपथचारिणाम् उपचारान् प्रवक्ष्यामि
शान्त्यर्थं तु यथाविधि २<br>
मासिमास्यृतावृतावयने चन्द्रग्रहे सूर्यग्रहे
विषुवे शुभाशुभे जन्मनक्षत्रे वा तद्ग्रहाणामातिथ्यं संवत्सरादपि
प्रयुञ्जानस्सर्वान् कामानवाप्नोतीति ३<br>
उक्त-मेकाग्निविधानम् ४
एको वा विषमस्थस्स्यात्सर्व एवार्चनीया भवन्ति ५<br>
भास्कराङ्गारकौ रक्तौ
श्वेतौ शुक्रनिशाकरौ सोमपुत्रो गुरुश्चैव तावुभौ पीतकौ स्मृतौ ६
कृष्णं शनैश्चरं विद्याद्राहुं केतुं तथैव च ग्रहवर्णानि पुष्पाणि
प्राज्ञस्तत्रोपकल्पयेत् ७<br>
बलींश्चैवोपहारांश्च गन्धमाल्यं
तथैव च यथाक्रमेणोपहरेत्सर्वेषामानुपूर्वशः इति ८<br>
अर्कसमिधमादित्याय
खादिरमङ्गारकायौदुम्बरं शुक्राय पालाशं सोमायापामार्गं
बुधायाश्वत्थं बृहस्पतये शमीमयं शनैश्चराय राहवे
दूर्वाः केतवे कुशा इति ९<br>
सर्वेषामलाभे पालाशीर्वा । ब्राह्मणानन्नेन
परिविष्य पुण्याहं स्वस्ति ऋद्धिम् इति वाचयित्वाऽथ
देवयजनोल्लेखनप्रभृत्याप्रणीताभ्यः
कृत्वा ह-वींषि निर्वपति १०<br>
अथोपोत्थायाग्रेणाग्निं तण्डुलैः स्थण्डिलं
कृत्वा ग्रहदेवता आवाहयति ११<br>
मध्ये तु भास्करं विद्याल्लोहितं दक्षिणेन
तु पूर्वे तु भार्गवं विद्यात्पूर्वदक्षिणतश्शशी १२<br>
पूर्वोत्तरे बुधं
विद्यादुत्तरे तु गुरुं तथा पश्चिमे तु शनिं विद्याद्राहुं
दक्षिणपश्चिमे १३<br>
पश्चिमोत्तरतः केतुः ग्रहस्थानं विधीयते
दक्षिणोत्तरभागे तु साधिप्रत्यधिदेवताः १४
वृत्तमादित्याय त्रिकोणमङ्गारकाय पञ्चकोणं
शुक्राय चतुरश्रं सोमाय बाणं बुधाय दीर्घचतुरश्रं बृहस्पतये
धनुश्शनैश्चराय राहवे शूर्पं केतवे ध्वजमिति १५<br>
अर्कश्शुक्रो
बुधः पूर्वो गुरुरुत्तरतोमुखः पश्चिमे तु शनिश्चन्द्रः शेषा दक्षिणतोमुखाः
१६<br>
यवा आढक्यस्तण्डुलाश्श्यामाका मुद्गमेव च चणकास्तिलमाषाश्च
कुळुत्थाश्च क्रमात् क्षिपेत् १७<br>
अग्नीश्वरौ
भास्करस्य भूक्षेत्रेशौ कुजस्य हि इन्द्राणीन्द्रौ
सितस्याथ ह्यापो गौरी निशापतेः १८
विष्णुर्विष्णुर्बुधस्येन्द्रमरुत्वान्
ब्रह्म वै गुरोः शनेः प्रजापतियमौ राहोस्सर्पस्तु निरृतिः १९<br>
केतोः ब्रह्मा
च चित्रश्च स्वस्वमन्त्रैस्स्वनामभिः लोकपालान्
दुर्गविघ्नक्षेत्रवास्तुत्रियम्बकान्
२०<br>
अभयङ्करमृत्यू च ह्यग्निं वैश्वानरं क्रमात् आवाहयेद्भ्य
हृतिभिर्यजेद्व्यष्टोपचारकैः २१
परिधानप्रभृत्याऽग्निमुखात्कृत्वा आ सत्येन
इत्यादित्याय अग्निर्मूर्धा इत्यङ्गारकाय
प्रवश्शुक्राय इति शुक्राय आप्यायस्व इति सोमाय
उद्बुध्यस्व इति बुधाय बृहस्पते अति यदर्यो अर्हात् इति
बृहस्पतये शं नो देवीरभिष्टये इति शनैश्चराय कया
नश्चित्र आ भुवत् इति राहवे केतुं कृण्वन् इति केतवे २२
पुरोनुवाक्यामनूच्य याज्यया जुहोति सदेवत्वाय इति ब्राह्मणम् २३
यत्रैकाऽम्नाता स्यात्तां द्विरभ्यवर्तयेत् तत्सवितुर्वरेण्यम्
इत्यनुद्रुत्याम्नातया जुहोति वा २४<br>
नवानां ग्रहाणां पक्वं हृत्वा
घृतान्वक्तानां समिधामष्ट-सहस्रमष्टशतमष्टाविंशतिं वा
जुहुयात्प्रत्यृचं हविषो जुहुयात् प्रत्यृचमाज्यस्य
जुहुयात्प्रत्यृचम् २५<br>
गुळोदनमादित्यायि हविष्यमन्नमङ्गारकाय घृतोदनं
शु-क्राय घृतपायसं सोमाय क्षीरोदनं बुधाय दध्योदनं बृहस्पतये
तिलपि-ष्टमिश्रमाषोदनं शनैश्चराय राहोः मांसोदनं केतोः
चित्रोदनमिति २६<br>
सर्वेषामलाभे हविष्यं वा २७<br>
यदाऽष्टासहस्रं
तदाऽधिप्रत्यधिदेवतानाम-ष्टाविंशतिं यदाऽष्टशतं तदाऽष्टावष्टौ यदा
विंशतिं तदा तिस्रस्तिस्र आहुती-र्जुहुयादेवमेव लोकपालादीनाम् १८
अग्निं दूतं येषामीशे इत्यादित्याय । स्योना पृथिवि क्षेत्रस्य पते
इत्यङ्गारकाय । इन्द्राणीं इन्द्रं वो विश्वतः इति शुक्राय । अप्सु मे सोमो
अब्रवीत् गौरी मिमाय इति सोमाय । विष्णोर्नुकं विष्णो रगटम् इति बुधाय ।
इन्द्र मरुत्वः ब्रह्म जज्ञानम् इति बृहस्पतये । प्रजापते इमं यम
प्रस्तरम् इति शनैश्चराय । आयङ्गौः यत्ते देवी इति राहवे । ब्रह्मा
देवानां सवित्र चित्रम् इति केतवे २९<br>
त्रतारमिन्द्रम् अग्निर्दां द्रविणम्
यमो दाधर पृथिवीम् असुन्वन्तम् सधमादो द्युम्निनीः आनो नियुद्भिः सोमो
धेनुम् सहस्राणि सहस्रधा इति लोकपालानाम् ३०<br>
जातवेदसे गणानां त्वा
क्षेत्रस्य पतिना वयम् वास्तोष्पते त्र्यम्बकं यजामहे यत इन्द्र
भयामहे स्वस्तिदा विशस्पतिः ये ते सहस्रमयुते पाशाः मूर्धानं
दिवो अरतिं पृथिव्याः इति दुर्गादीनाम् ३१<br>
एवमेव
हुत्वाज्यमिश्रतिलव्रीहिभिर्व्याहृतिभिर्हुत्वा
सर्वस्मा-त्सकृत्सकृदवदाय द्विरभिघार्य स्विष्टकृतं अर्यमणम् इति
पुरोनुवाक्यामनूच्य सोमं राजानम् इति याज्यया जुहोति
३२<br>
मेक्षणमभ्याधाय जयप्रभृति सिद्धम् ३३<br>
मूर्धानं दिवो अरतिम् इति
पूर्णां हुत्वाऽग्रेणाग्निं ग्रहानभ्यर्चयति आपो हिष्ठा मयोभुवः
इति तिसृभिः हिरण्यवर्णाश्शुचयः पावकाः इति चतसृभिः पवमान-स्सुवर्जन
इत्येतेनानुवाकेन मार्जयित्वा स्वस्वनामभिस्तर्पयित्वा स्वेन
स्वेन मन्त्रेण गन्धपुष्पधूपदीपैरभ्यर्च्य वलिमुपहृत्य
लाजापूपपृथुकाद्यपहारांश्च दत्त्वा समस्कृत्य
प्रवाह्य जघनेनाग्निमुपविश्याद्भिर्मार्जयति आपो हिष्ठा मयोभवः
इति तिसृभिः देवस्य त्वा इति तिसृभिः शंयुवाकेन च ३४<br>
अथ दक्षिणां ददाति
कपिलां धेनुमादित्याय रक्तमनड्वाहमङ्गारकाय रजतं शुक्राय शङ्खं सोमाय
काञ्चनं बुधाय वासो बृहस्पतये कृष्णां गां शनैश्चराय राहवे
छागं केतवे कुञ्जामिति ३५<br>
सर्वेषमलाभे हिरण्यं वा ३६<br>
येन वा
तुष्येदाचार्यः ३७<br>
अथाप्युदाहरन्ति यथा समुत्थितं घोरं
यन्त्रेण प्रतिहन्यते एवं समुत्थितं घोरं शीघ्रं शान्तिं
नयेत्सदा ३८<br>
यथा शस्त्रप्रहरणात् कवचं भवति निवारणम् एवं
दैवोपघातानां शान्तिर्भवति वारणम् ३९<br>
अहिंसकस्य दान्तस्य
धर्मार्जितधनस्य च नित्यं च नियमस्थस्य सदा सानुग्रहा ग्रहाः
४०<br>
ग्रहा गावो नरेन्द्राश्च ब्राह्मणाश्च विशेषतः पूजिताः पूजयन्त्येते
निर्दहन्त्यवमानिताः ४१<br>
ईश्वरं भास्करं विद्यात् स्कन्धमङ्गारकं तथा शुक्रं
शचीपतिं विद्यादुमां चैव निशाकरम् ४२<br>
बुधं नारायणं विद्याद्ब्रह्माणं च
बृहस्पतिम् यमं शनैश्वरं विद्याद्राहुं कालं तथैव च ४३
केतुमग्निमयं विद्याद्देव देवा यथा ग्रहाः देवता
ग्रहरूपेण दर्शयन्ति शुभाशुभम् दर्शयन्ति शुभाशुभमित्याह भगवान्
बोधायनः ४४<br>
इति बोधायनीये गृह्यशेषे प्रथमप्रश्ने
षोडशोऽध्यायः</p>
<h3 id="heading-13"></h3>
<p>अथ प्रथमप्रश्ने सप्तदशोऽध्यायः अथ
नवग्रहपूजाविधिः त्रैलोक्यदीपकं देवं गुणरूपं त्रयीमयम् स्थापयामि
महाभक्त्या भास्करं ग्रहनायकम् १<br>
मध्ये वर्तुलाकारमण्डले प्रत्यङ्मुखं
कलिङ्गदेशजं काश्यपगोत्रजं विश्वामित्रार्षं विशाखानक्षत्रजं
त्रिष्टुप्छन्दसं कपिलाग्निकं पद्मासनं पद्मवर्णं द्विभुजं
रक्तवस्त्रं पृक्तगन्धं माणिक्यरत्नाभरणभूषितं किरीटिनं
रक्तच्छत्रध्वजपताकिनं
छन्दोमय-हरितसप्ताश्वं सप्तरज्जुकमेकचक्रं रक्तं
रथमारुह्य दिव्यं मेरुं प्रदक्षिणीकुर्वाणं ग्रहमण्डले
प्रविष्टमधिदेवताऽग्निं
प्रत्यधिदेवतारुद्रम् २<br>
वन्दे रविं
द्युमणिमम्बुरुहे निषण्णं दोर्भ्यां दधानमरुणाम्बुरुहे ग्रहेन्द्रम्
माणिक्यभूषमरुणांशुकगन्धमाल्यैः भ्राजन्तमर्कममितद्युतिमब्जमित्रम् ३
कपिले सर्वदेवानां पूजनीया सुरोहिणी सर्वदेवमयी यस्मादतश्शान्तिं
प्रयच्छ मे ४<br>
जपाकुसुमसङ्काशं कायपेयं महाद्युतिम् तमोहरं कल्मषघ्न
भास्करं प्रणमाम्यहम् ५<br>
दीवाकरं दीप्तसहस्ररश्मिं तेजोमयं जगतः
कर्मसाक्षिम् मित्रं भानुं सूर्यमादिं ग्रहाणां रविं सदा शरणमहं
प्रपद्ये ६<br>
रक्तस्रगम्बरालेपं गदाशक्त्यसिशूलिनम् चतुर्भुजं
मेषगमं भारद्वाजं धरासुतम् ७<br>
रक्तकाञ्चनसङ्काशं रक्तकिञ्जल्कसन्निभम्
स्थापयामि महारौद्रं रुद्रमूर्तिं महाबलम् ८<br>
सूर्यस्य
दक्षिणादिग्भागे त्रिकोणाकारमण्डले
दक्षिणाभिमुखमवन्तीदेशजं भारद्वाजगोत्रजं
जामदग्न्यार्षं गायत्रीछन्दसं धूमकेत्वग्निकं
खङ्गशक्तिशूल-गदाधरं चतुर्भुजं रक्ताम्बरधरं
रक्तविद्रुमरत्नाभरणभूषितं किरीटिनं रक्तच्छत्रध्व-जपताकिन
रक्तमेषवाहनमग्निजरक्ताष्टाश्वं काञ्चनं रथमारुह्य
दिव्यं मेरुं प्रदक्षिणीकुर्वाणं ग्रहमण्डले प्रविष्टमधिदेवताभूमिं
प्रत्यधिदेवताक्षेत्रपालम् ९<br>
रक्तस्रग्गन्धवासा
करविधृतगदाशक्तिखड्गत्रिशूलः
भारद्वाजस्त्रिणेत्रो वसुमतितनयो
लोहिताङ्श्शुभाङ्गः
मेषव्याघ्रध्वजोऽर्कद्युतिसदृशमहाकुण्डलाश्लिष्टकर्णः
पायाद्भास्वत्किरीटाङ्गृदवलयलसद्विद्रुमालङ्कतो नः १०<br>
धर्मस्त्वं वृषरूपेण
जगदानन्दकारक अष्टमूर्तेरधिष्ठान अतश्शान्तिं प्रयच्छ मे ११
धारणीगर्भसम्भूतं विद्युत्काञ्चनसन्निभम् कुमारं
शक्तिहस्तं च लोहिताङ्गं नमाम्यहम् १२<br>
महेश्वरस्याननस्वेदबिन्दोर्भूमौ जातं
रक्तमाल्याम्बराढ्यम् सुदीधितिं लोहिताङ्गं कुमारमङ्गारकं सदा शरणमहं
प्रपद्ये १३<br>
शुक्रं शुक्लतनुं श्वेतवस्त्राढ्यं
दैत्यमन्त्रिणम् भार्गवं
दण्डवरदकमण्डल्वक्षसूत्रिणम् १४
कुन्दपुष्पसमानाभं मुक्ताफलसमप्रभम् स्थापयामि महाशान्तं भृगुं
दैत्यगुरुं प्रभुम् १५<br>
सूर्यस्य पूर्वदिग्भागे पञ्चकोणाकारमण्डले
प्राङ्मुखं भोजकटकदेशजं भार्गवगोत्रजं शौनकार्षं तिष्यनक्षत्रजं
त्रिष्टुप्छन्दसं हाटकाग्निकं
श्वेतमक्षसूत्रदण्ड-कमण्डलुवरदचतुर्भुजं
श्वेताम्बरगन्धमाल्यवज्ररत्नाभरणभूषितं किरीटिनं श्वेत-च्छत्रध्वजपताकिनं
श्वेताश्ववाहनं भूसम्भवश्वेतदशाश्वं श्वेतं रथमारुह्य दिव्यं मेरुं
प्रदक्षिणीकुर्वाणं ग्रहमण्डले प्रविष्टं अधिदेवतेन्द्राणी
प्रत्यधि देवतेन्द्रम् १६<br>
वन्दे विराजितसितांशुकगन्धमाल्यं
अच्छाश्वगं तनुविराजितवज्ररत्नम् दोर्भिस्सदण्डवरकुण्डिकमक्षसूत्रं
बिभ्राणमासुरगुरुं भृगुपुत्रमीड्यम् १७
विष्णुस्त्वमश्वरूपेण
यस्मादमृतसम्भवः विष्णोरर्कस्य वाहः
स्यादतश्शान्तिं प्रयच्छ वे १८<br>
हिमकुन्दतुषाराभं
दैत्यानां परमं गुरुम् सर्वशस्त्रप्रदातारं भार्गवं
प्रणमाम्यहम् १९<br>
वर्षप्लवं चिन्तितार्थानुकूलं
नयप्रधानं विनयोपपन्नम् तं भार्गवं योगविशुद्धसत्त्वं शुक्रं
सदा शरणमहं प्रपद्ये २०<br>
श्वेतवस्त्रधरं श्वेतदशाश्वरथवाहनम् द्विभुजं
साभयगदमात्रेयं सामृतं विधुम् २१<br>
शान्तं नक्षत्रनाथं च रोहिणीवल्लभं
प्रभुम् कुन्दपुष्पोज्ज्वलाकारं स्थापयामि निशाकरम् २२
सूर्यस्याग्नेयदिग्भागे चतुरस्राकारमण्डले
प्रस्यङ्मुख यमुनादेशजमात्रेयगोत्रजमात्रेयार्षं
कृत्तिकानक्षत्रजं गायत्रीछन्दसं
पिङ्गलाग्निकं अभयगदाधरं द्विभुजं
श्वेताम्बरगन्धमाल्यमुक्ताभरणभूषितं
किरीटिनं श्वेतच्छत्रध्वजपताविनं वारि-सम्भूतदशाश्वं त्रिचक्रं
श्वेतरथमारुह्य दिव्यं मेरुं प्रदक्षिणीकुर्वाणं
ग्रह मण्डले प्रविष्टमधिदेवतापं प्रत्यधिदेवतागौरीम् २३
श्वेताम्बरस्रगनुलेपनमत्रिनेत्रजातं दशाश्वरथवाहनमोषधीशम् दोर्भ्यां धृताभयगदं भपतिं सुधांशुं
श्रीमत्सुमौक्तिकधरं प्रणमाभि चन्द्रम् २४<br>
पुण्यस्त्वं शङ्ख
पुण्यानां मङ्गळानां च मङ्गळम् विष्णुना विधृतो नित्यमतश्शान्तिं
प्रयच्छ मे २५<br>
दधिशङ्खतुषाराभं क्षीरोदार्णवसम्भवम् नमामि शशिनं
भक्त्या शम्भोर्मकुटभूषणम् २६<br>
यः कालहेतोः क्षयवृद्धिमेति यं देवताः
पितरो वा पिबन्ति तं वै वरेण्यं ब्रह्मेन्द्रवन्द्यं सोमं सदा शरणमहं
प्रपद्ये २७<br>
पीतस्रग्गन्धवस्त्राढ्यं स्वर्णाभं च चतुर्भुजम्
शक्तिचर्मासिगदिनमात्रेयं सिंहगं बुधम् २८<br>
चाम्पेयपुष्पसङ्काशं
विशुद्धकनकप्रभम् स्थापयामि महासौम्यं बुधं सोमात्मजं प्रभुम् २९
सूर्यस्येशानदिग्भागे बाणाकारमण्डले प्राङ्मुखं
मगधदेशजमात्रेयगोत्रजं भारद्वाजार्षां श्रविष्ठानक्षत्रजं
त्रिष्टुप्छन्दसं जाठराग्निकं शक्तिखङ्गचर्मगदाधरं चतुर्भुजं
पीताम्बरगन्धमाल्यमरकतरत्नाभरणभूषितं किरीटिनं
पीतच्छत्रध्व-जपताकिनं पीतसिंहवाहनं वाय्वग्निजपीताष्टादवं पीतं
रथमारुह्य दिव्यं मेरुं प्रदक्षिणीकुर्वाणं ग्रहमण्डले प्रविष्टं
अधिदेवताविष्णु प्रत्यधिदेवताविष्णुम् ३०<br>
वन्दे बुधं
मरकतोज्ज्वलदेहकान्तिं
पीताम्बरस्रगनुलेपनभूषिताङ्गम्
शक्तिं च दोर्भिरसिचर्मगदा दधानं सिंहध्वजं शशिसुतं बुधमत्रिवंशम् ३१
हिरण्यगर्भगर्भस्थं हेम बीजं विभावसोः
अनन्तपुण्यफलदमतश्शान्तिं
प्रयच्छ मे ३२<br>
प्रियङ्गुगुलिकाभासं रूपेणाप्रतिभं बुधम् सौम्यं
सौम्यगुणोपेतं नमासि शशिनस्सुतम् ३३
विशुद्धबुद्धिं श्रुतिकालबोधं सद्व्याहरं
सोमवंशप्रदीपम् सुदीधितिं छान्दसं विश्वरूपं बुधं सदा शरणमहं
प्रपद्ये ३४<br>
आङ्गीरसं देवगुरुं पीतस्रग्गन्धवाससम् दण्डिनं वरदं
पीतं साक्षसूत्रकमण्डलुम् ३५<br>
कुन्दपुष्पसमानाभं तप्तकाञ्चनसन्निभम्
स्थापयामि महाभक्त्या प्रसन्नवदनं गुरुम् ३६<br>
सूर्यस्योत्तरदिग्भागे
दीर्घचतुरश्रमण्डले उदङ्मुखं सिन्धुदेशजमाङ्गिरसगोत्रजं
वसिष्ठार्षमुत्तराफल्गुनीनक्षत्रजं त्रिष्टुप्छन्दसं
शिख्यग्निकं पीतमक्षसूत्रदण्ड-कमण्डलुवरदचतुर्भुजं
पीताम्बरगन्धमाल्यपुष्यरागरत्नाभरणभूषितं
किरीटिनं पीतच्छत्रध्वजपताकिनं विश्वरूपाख्यपाण्डुराष्टाश्वं काञ्चनं
रथमारुह्य दिव्यं मेरुं प्रदक्षिणीकुर्वाणं ग्रहमण्डले
प्रविष्टं अधिदेवतेन्द्रं प्रत्यधिदेवता ब्रह्माणम् ३७
पीताम्बरं तनुलसद्धृतपुष्यरागं
केयूरहारमणिकुण्डलमण्डिताङ्गं
दण्डं वराक्षगुणकुण्डियुतं दधानं आङ्गीरसं सुरगुरुं हयगं नमामि ३८
पीतवस्त्रयुगं यस्माद्वासुदेवस्य वल्लभम् प्रदानादस्य मे
विष्णुः प्रीतो भवतु सर्वदा ३९<br>
देवतानामृषीणां च गुरुं काञ्चनसन्निभम्
सुवन्द्यं त्रिषु लोकेषु प्रणमामि बृहस्पतिम् ४०<br>
बुद्ध्या समो
यस्य न कश्चिदन्यो मतिं देवा उपजीवन्ति यस्य प्रजापतेरात्मजं
धर्मनित्यं बृहस्पतिं सदा शरणमहं प्रपद्ये ४१
इन्द्रनीलनिभं मन्दं काश्यपिं चित्रभूषणम्
चापबाणधरं चर्मशूलिनं गृध्रवाहनम् ४२<br>
इन्द्रनीलसमानाभं
नीलोत्पलसमप्रभम् स्थापयामि महारौद्रं सूर्यपुत्रं
शनैश्चरम् ४३<br>
सूर्यस्य पश्चिमदिग्भागे धनुराकारमण्डले
उदङ्मुखं काश्यपगोत्रजं भृग्वार्षेयं रेवतीनक्षत्रजं
सौराष्ट्रदेशजं गायत्रीछन्दसं महातेजोग्निकं नीलं
चर्मबाणधनु-श्शूलचतुर्भुजं नीलाम्बरगन्धमाल्यनीलरत्नाभरणभूषितं किरीटिनं
नीलच्छत्र-ध्वजपताकिनं नीलगृध्रवाहनमाकाशजजम्बालाष्टाश्वं नीलं रथमारुह्य
दिव्यं मेरुं प्रदक्षिणीकुर्वाणं ग्रहमण्डले प्रविष्टं अधिदेवताप्रजापतिं
प्रत्यधिदेवतायमम् ४४<br>
दोर्भिर्धनुर्विशिखचर्मधरं त्रिशूलं
भास्वत्किरीटमकुटोज्जवलितेन्द्रनीलम्
नीलातपत्रकुसुमांशुकगन्धभूषं गृध्रस्थितं
रविसुतं प्रणतोऽस्मि मन्दम् ४५<br>
गवामङ्गेषु तिष्ठन्ति भुवनानि चतुर्दश
यस्मात्तस्माच्छिवं मे स्यादतश्शान्तिं प्रयच्छ मे ४६<br>
नीलाञ्जनचयाकारं
रविसूनु नपुंसकम् छायागर्भसमुद्भूतं वन्दे भक्त्या शनैश्चरम् ४७
शनैश्चरः प्रजापतिं योऽधि यस्य शनैर्भोगो गमनं चेष्टितं च सूर्यान्भजं
क्रोधनसुप्रसन्नं शनैश्चरं सदा शरणमहं प्रपद्ये ४८<br>
सैहिकेयं
करालास्यं कौण्डिनेयं तमोमयम् खड्गचर्मधरं भीमं
नीलसिंहासने स्थितम् ४९<br>
नीलाञ्जनसमानाभं
नीलमेघसमद्युतिम् स्थापयामि महावक्त्रं
राहुं चन्द्रार्कवैरिणम् ५०<br>
सूर्यस्य नैरृत्यदिग्भागे
शूर्पाकारमण्डले दक्षिणाभिमुखं बर्बरदेशजं
पैठीनसिगोत्रजमङ्गिरसाषमश्विनीनक्षत्रजं गायत्रीछन्दसं हुताशनाग्निकं
कृष्णं ख-ड्गचर्मधरं द्विभुजं कृष्णाम्बरगन्धमाल्यगोमेदरत्नाभरणभूषितं
किरीटिनं कृष्ण-च्छत्रध्वजपताकिनं कराळवदनमुरगालङ्कारं
कृष्णसिंहासने स्थितमष्टाश्वं र-थमारुह्य दिव्यं
मेरुमप्रदक्षिणीकुर्वाणं ग्रहमण्डले प्रविष्टं अधिदेवतासर्पं
प्रत्यादिदेवतानिरृतिम् ५१<br>
राहुं कराग्रपरिमण्डितचर्मखड्गं भीमं
तमोमयतनुं तममिन्द्विनारिम् कौण्डिन्यसूनुमसितांशुकगन्धभूषं
गोमेदभूषिततनुं हरिगं नमामि ५२<br>
यस्मात्त्वं छाग यज्ञानामङ्गत्वेन
व्यवस्थितः यानं विभावसोनित्यमतश्शान्तिं प्रयच्छ मे ५३<br>
अर्धकायं महावीर्यं
चन्द्रादित्यविमर्दनम् सिंहकागर्भसम्भूतं तं राहुं प्रणमाम्यहम् ५४<br>
यो
विष्णुनैवामृतं पीयमानं छित्वा शिरो ग्रहभावे नियुक्तः
योऽभ्यर्कचन्द्रौ ग्रसति पर्वकाले राहुं सदा शरणमहं
प्रपद्ये ५५<br>
धूम्रान् द्विबाहुगदिनो विकृतास्यान् शतात्मकान्
गृध्रासनगतान् केतून् वरदान् ब्रह्मणस्सुतान् ५६<br>
नीलमेघसमानाभं चित्रवर्णं
महाबलम् स्थापयामि महारौद्रं केतुं सर्वफलप्रदम् ५७<br>
सूर्यस्य
वायव्यदिग्भागे ध्वजाकारमण्डले
दक्षिणाभिमुखमन्तर्वेदिदेशजं जैमिनीसूत्रजं रौद्राग्निकं धूम्रं वरदगदाधरं द्विभुजं
चित्राम्बरगन्धमाल्यवैडूर्य-रत्नाभरणभूषितं
किरीटिनं धूम्रच्छत्रध्वजपताकिनं चित्रगृध्रवाहनं धूमारुणाष्टाश्वं धूम्रं
रथमारुह्य दिव्यं मेरुमप्रदक्षिणीकुर्वाणं ग्रहमण्डले प्रविष्टं अधिदेवताब्रह्माणं प्रत्यधिदेवताचित्रगुप्तम् ५८<br>
गृध्रस्थितान्
जलजयोनिसमानवक्त्रान् धूम्रान् वराभयकरान्
सुभुजान् कुमारान् वैदूयभूषिततनून् वरजैमिनीयान् केतून् भयानकमुखान्
द्विभुजान्नमामि ५९<br>
महासत्त्व महाकाय क्षीरोदार्णवसम्भव
सर्वसङ्ग्रामविजय जयं गज कुरुष्व मे ६०<br>
करालधूम्रसङ्काशान्
तारकाग्रहमस्तकान् रुद्रान् रौद्रात्मकान् घोरान् तान् केतून्
प्रणमाम्यहम् ६१<br>
ये ब्रह्मपुत्रा ब्रह्मसमानवक्त्राः ब्रह्मोद्भवाः
ब्रह्मसमाः कुमाराः ब्रह्मोत्तमा वरदा जैमिनीय्याः केतून् सदा
शरणमहं प्रपद्ये ६२<br>
इति बोधायनीये गृह्यशेषे प्रथमप्रश्ने सप्तदशोऽध्यायः</p>
<h3 id="heading-14"></h3>
<p>अथ प्रथमप्रश्ने अष्टादशोऽध्यायः अथातो गृहकर्मणां गृहवृद्धिमिच्छन् मासि
मासि ऋतावृतौ संवत्सरे संवत्सरे वापूर्यमाणपक्षे पुण्ये नक्षत्रे
गृहशान्तिमारभेत १<br>
अपामार्गपलाशसर्षपोदुम्बरसदाभद्रामृततृणमिन्द्रवल्ल्या बध्वा
गृहं सम्मार्ष्टि मा नो महान्तं मा नस्तोके इति द्वाभ्याम् २
पञ्चगव्यैर्दर्भमुष्टिना च सम्प्रोक्षति यत इन्द्र भयामहे
स्वस्तिदा इति द्वाभ्याम् ३<br>
कृणुष्व पाजः इत्येतेनानुवाकेन
सिद्धार्थान् सम्प्रकीर्य वास्तु-मध्येऽथ
देवयजनोल्लेखनप्रभृत्याऽग्निमुखात्कृत्वा
पक्वाज्जुहोति वास्तोष्पते वास्तोष्पते इति द्वाभ्याम् ४
अथाज्याहुतीरुपजुहोति वास्तोष्पते
ध्रुवा स्थूणां इति षड्भिरनुच्छन्दसम् ५<br>
सावित्र्या सहस्रं
जुहुयात् ६<br>
स्विष्टकृत्प्रभृति सिद्धमाधेनुवरप्रदानात् ७
ब्राह्मणानन्नेन परिविष्य पुण्याहं स्वस्त्यृद्धिम् इति वाचयित्वैवं
प्रयुञ्जानो महान्तं पोषं पुष्यति वहवः पुत्रा भवन्ति न च बालाः
प्रमीयन्ते न प्रहव्याधयो गृह्णन्ति न दंष्ट्रिणो धातयेयुर्न
तस्करसर्पराक्षसपिशाचा बाधन्ते ८<br>
यदि गावः प्रतप्येरन् गवां मध्ये
आहुतिसहस्रं जुहुयात् गवां शान्तिरित्याचक्षते ९<br>
द्विपदां चतुष्पदां
चैतदेव व्याख्यातं वासो दक्षिणे ति ह स्माह भगवान् बोधायनः १०
इति बोधायनीये गृह्यशेषे प्रथमप्रश्ने अष्टादशोऽध्यायः अथ
प्रथमप्रश्ने एकोनविंशोऽध्यायः अथातोऽश्वशान्तिं
व्याख्यास्यामः अथ देवयजनोल्लेखनप्रभृत्याग्निमुखा-त्कृत्वा
पक्वाज्जुहोति तदश्विनावश्वयुजोपयाताम् इति
पुरोनुवाक्यामनूच्य यौ देवानां भिषजौ
इति याज्यया जुहोति १<br>
अथाज्याहुतीरुपजुहोति अश्विभ्यां
स्वाहाऽश्वयुग्भ्यां स्वाहा श्रोत्राय स्वाहा
श्रुत्यै स्वाहा इति २<br>
स्विष्टकृत्प्रभृति सिद्धमाधेनुवरप्रदानात् ३
अथाग्रेणाग्निं अश्वत्थपर्णेषु हुतशेष निदधाति यो
अश्वत्थश्शमीगर्भ आरुरोह त्वे सचा । तं ते
हरामि ब्रह्मगा यज्ञियैः केतुभिस्सह इति ४
स्थालीसङ्क्षालनमाज्यशेषमुदकशेषं
च पात्र्यां समानीयाश्वत्थशाखया प्रोक्षन् त्रिः प्रदक्षिणमश्वान् पर्येते
यो वा अश्वस्य मेध्यस्य लोमनी वेद इत्येतेनानुवाकेने ते ह स्माह भगवान्
बोधायनः ५<br>
इति बोधायनीये गृह्यशेषे प्रथमप्रश्ने एकोनविंशोऽध्यायः अथ
प्रथमप्रश्ने विंशोऽध्यायः अथातो गजशान्तिं व्याख्यास्यामः
शुक्लपक्षेऽष्टम्यामेकादश्यां चतुर्दश्यां
श्रोणायां वा ब्राह्मणानन्नेन परिविष्य पुण्याहं
स्वस्त्यृद्धिम् इति वाचयित्वा
पुरस्तात्तिलतण्डुलान्निरुप्य
सावित्र्या अप अनीय सावित्र्या पूर्णकुम्भौ नवेन वाससा वेष्टयित्वा फलेनापि
धाय पश्चादुक्तं चरुं निधाय पञ्चदूर्वास्तम्बे प्रतिष्ठापयति १<br>
अथ
दर्भमालाभिर्गजशालामलङ्कृत्य हस्ती हुतस्य
गन्धमा-जिघ्रति २<br>
आश्वत्थं मेक्षणमिध्माबर्हिः
करोति ३<br>
अथ देवयजनोल्लेखन-प्रभृत्याग्निमुखात्कृत्वा घृतेनाथ पक्वं
गजसूक्तेन जुहुयात् आ तू न इन्द्र क्षुमन्तम् इति ४
अथाज्याहुतीरुपजुहोति नमस्ते रुद्र मन्यवे
इत्येतैः पञ्चभिरष्टसहस्रं जुहुयात् ५<br>
स्विष्टकृत्प्रभृति
सिद्धमाधेनुवरप्रदानात् ६<br>
अग्रेणाग्निं
दूर्वास्तम्बेषु हुतशेषं निदधाति भूतेभ्यस्स्वाहा इति ७
अथ स्थालीपाकशेषं पञ्चदूर्वास्तम्बं चायुष्यसूक्तेन प्राशयित्वा
प्रणीताजलेन प्रोक्षति आषो हिष्ठा इति तिसृभिः
हिरण्यवर्णाश्शुचयः पावकाः इति चतसृभिः
पवमानस्सुवर्जनः इत्येतेनानुवा-केन
मार्जयित्वा स्वस्थानं नागजातिं नयति हस्ती
दीर्घायुर्भवतीत्याह भगवान् बोधायनः ८<br>
इति
बोधायनीये गृह्यशेषे प्रथमप्रश्ने विंशोऽध्यायः अथ
प्रथमप्रश्ने एकविंशोऽध्यायः यमयज्ञः स्वयं
प्रोक्तः प्रवक्ष्ये विधिमुत्तमम् मासि मासि तु कर्तव्यो
ह्यन्तकाय बलिस्तथा १<br>
मेधाकामोऽर्थकामो वा पुत्रकामस्तु वै द्विजः
याम्योऽहनि सनक्षत्रे सर्वान् कामात् समश्नुते २<br>
संवत्सरस्य कार्तिक्यां
बलिं कुर्वीत यत्नतः अकुर्वन्नह्नि कार्तिक्यां नरके तु निमज्जति ३
तस्मात्कुर्वीत कार्तिक्यां सर्वकामस्तु वै द्विजः
तिलप्रस्थस्य कर्तव्यं गुडमिश्रं तथा हविः एकेन न
तु कर्तव्यः कर्तव्यो बहुभिस्सह ४<br>
हविरुद्वास्याभिमृश्य हविरादाय
ग्रामात्प्राचीं वोदीचीं वा दिशमुपनिष्क्रम्यानिर्णवदेशे
नदीतीरे समे वान्यस्मिन् शुचौ देशे दिक्षु सृक्तिं वेदिं करोति मृण्मयीं
सिकताभिर्वा ५<br>
तिस्र उत्तरवेद्या दिशासृक्तयो भवन्ति ६<br>
दक्षिणेन
करकूपं खात्वोत्तरेणाग्निं प्रतिष्ठाप्य दर्भैरुत्तरवेदिं च
प्रच्छादयति । प्रागगै-स्तथैव विष्टरं निधाय प्रस्तरं निधाय
प्रस्तरे च आयातु देवस्सुमना-भिरूतिभिर्यमो ह वेह प्रयताभिरक्ता
। आसीदतां सुप्रयते ह बर्हिष्यूर्जाय जात्यै मम शत्रुहत्यै इति यममावाह्य
यमे इव यतमाने यदैतं प्रवा भरन् इति च इमं यम प्रस्तरमा हि सीद इति तिसृभिः
प्रस्तरमभिमन्त्र्य पवित्रपा-णिरर्घ्यपाद्याचमनीयस्नानीयं च प्रदाय
वारुणीभिर्हिरण्यवर्णाभिः पावमानी-भिरिति मार्जयित्वा
सर्वसुरभिगन्धमाल्यं च प्रदाय यथोपलब्धं ददाति ७<br>
कृष्णाः
प्रतिसराः कृष्णसूत्रं वा ८<br>
मध्यमेन
पलाशपर्णेनाज्येनाग्निमन्वारब्धे
जुहुयात् यमाय स्वाहा । अन्तकाय स्वाहा । धर्माय स्वाहा । अनन्ताय स्वाहा ।
वैवस्तताय स्वाहा । मृत्यवे स्वाहा । विष्णवे स्वाहा इति ९
व्याहृतीभिर्हुत्वा
प्रागग्राण्यर्कपर्णान्यौदुम्बरपर्णानि
वा निधाय तेषु मध्यम-स्यामुत्तरवेद्यां हविर्निवेदयते यमाय सोमं सुनुत इति
तिसृभिः १०<br>
दक्षिणस्यामुत्तरवेद्यां श्वभ्यां हविर्निवेदयते यौ ते श्वानौ
यम रक्षितारौ चतुरक्षौ पथिरक्षी नृचक्षसा । ताभ्यामेनं परिदेहि राजन्
स्वस्ति चास्मा अनमीवं च धेह्योम् इति ११
उत्तरस्यामुत्तरवेद्यां
यमदूताभ्यां हविर्निवेदयते उरुणसाव-सुतृपा बुलुम्बलौ यमस्य
दूतौ चरतो जनां अनु । तावस्मभ्यं दृशये सूर्याय पुनर्दत्तामसुमद्येह
भद्रमोम् इति १२<br>
योऽस्य कौष्ठ्य इति तिसृभिर्यमगाधाभिः
प्रदक्षिणं परीगायते १३<br>
दक्षिणेन करकूपं गत्वा प्राचीनावीतं
कृत्वा सव्य जान्वाच्य इषमिषं स्वधा पितृभ्यः इति त्रीनुदकाञ्जलीन्
निनयति १४<br>
आयम्य प्राणान् सप्तभिर्व्याहृतीभिस्सप्त पदानि प्राञ्चो
गच्छन्ति त्रयोऽभि स्वर्गं लोकाः इति सप्त लोकाः अवरूढा भवन्तीति
विज्ञायते १५<br>
दधिक्राव्ण्णो अकारिषम् इति पुनः प्राणानाप्याय्याथैनं
प्रत्येत्य नमोनमस्करकूपेभ्यो नमोनमस्कर-कूपेभ्यः इति करकूपमुपस्थाय
यस्मै कामाय यमभिवादयन्ते यमो दाधार इति तिसृतिः सर्वा ता यम आहिता इति
नाके सुपर्णम् इति प्रवाहयन्ते १६<br>
हविरुत्तरतः
पञ्चभिर्व्याहृतिभिस्स्वयमवभृथं
गच्छति उरुं हि राजा इत्येतेना-नुवाकेन १७<br>
प्रवक्ताऽवभृथे कलेकलुषमुक्ता
अरोगशरीरा भवन्ति इति वि-ज्ञायते १८<br>
यमेन दत्तं त्रित एनम् इति
चतसृभिरादित्यमुपतिष्ठते १९<br>
उद्वयं तमसस्परि इति
प्रतिसरमाबध्नन्ति २०<br>
सर्वसुरभिगन्धमाल्यं च
गृहीत्वा हविषा सर्वप्रायश्चित्तं च हुत्वाऽप्सु निमज्जन्तस्तत्र
हविश्शेषान् भक्षयन्ते भक्षो-ऽस्यमृतभक्षः । तस्य ते
मृत्युपीतस्य मृतवतः स्वगाकृतस्य मधुमत
उपहू-तस्योपहूतो भक्षयामि इति २१<br>
शेषं निनयति
पुत्राय प्रियाय प्रियवादिने पुत्रभार्यायै पुत्रस्य भवति २२<br>
यमो
यष्टारमितः प्रयातमङ्के समाधाय पितेव पुत्रम् । सुहृच्च
गच्छेत न चास्य भिन्नं पन्थानमस्यैव सहैव गच्छेत् २३<br>
इति ह स्माह
बोधायनः २४<br>
इति बोधायनीये गृह्यशेषे प्रथमप्रश्ने एकविंशोऽध्यायः</p>
<h3 id="heading-15"></h3>
<p>अथ प्रथमप्रश्ने द्वाविंशोऽध्यायः सर्वपापहरं चैव सर्वव्याधिविनाशनम्
तृणगर्भं प्रवक्ष्यामि विद्धि धर्म्यं सनातनम् १<br>
सङ्क्रमेषु च सर्वेषु
ग्रहणे चन्द्रसूर्ययोः पर्वणोरुभयोश्चैव जन्मनि श्रवणे तथा २<br>
सरोगाभिभवे
चैव व्यतीपाते तथैव च गोमयेनोपलिप्ते तु शुचौ देशे समारभेत् ३<br>
चतुर्णामपि
वर्णानां संस्कारश्च तथा भवेत् गृहीत्वा ब्राह्मणान् शुद्धान् चतुरो
वेदपारगान् ४<br>
आचार्यं च द्विजश्रेष्ठं सर्वशास्त्रविशारदम्
प्रागादिषु प्रतिष्ठाप्य तान् विप्रान् दिक्षु मध्यतः ५
व्रीहिभिस्स्थण्डिले शुद्धैश्चतुरश्रं तु
कान्येत् तन्मध्ये लेखयेत्पद्मं स्वर्णपद्मं ततः क्षिपेत् ६<br>
तस्योपरि
समासीनं वस्त्रे वस्त्रेण संवृतम् आशिषो वाचयित्वा तु गुरुविप्रैस्समन्वितः
७<br>
प्रच्छाद्य तु तृणैश्शुर्द्धैदूर्वाभिश्च विशेषतः विष्णोर्नामसहस्रं वा
शैवं वापि तथा जपेत् ८<br>
गायत्रीमथ वा शैवं वैष्णवं मा जपेद्गुरुः जपेयुः
परितो विप्रास्तथा मन्त्रांश्च वैष्णवान् ९<br>
ततस्तृणं समुत्थाप्य मधुपर्कं
क्रमेण तु प्रोक्षयेत्पावमानीभिर्घृतपात्रं निरीक्षयेत् १०<br>
गुरोश्च
दक्षिणां दद्यात् ब्राह्मणेभ्यश्च शक्तितः वस्त्रे च गुरवे
दद्याद्धिरण्यं च विशेषतः ११<br>
घृतपात्रं च तस्यैव
नमस्कुर्याच्च तं गुरुम् दत्वैव विधिना तेभ्यो
दक्षिणां च विशेषतः १२<br>
विष्णुलोकमवाप्नोति शिवलोकमथापि वा
सर्वरोगविनिर्मुक्तः सर्वान् कामानवाप्नुयात् १३<br>
गोसूक्तेन तृणं दद्यात्
गवामेव विशेषतः यश्शृणोति पठेद्वापि स याति परमां गतिम् १४<br>
यो देवस्य
प्रियो विद्वान् देवस्य पदमाप्नुयात् देवस्य पदमाप्नुयादित्याह
भगवान्बोधायनः १५<br>
इति बोधायनीये गृह्यशेषे प्रथमप्रश्ने
द्वाविंशोऽध्यायः</p>
<h3 id="heading-16"></h3>
<p>अथ प्रथमप्रश्ने त्रयोविंशोऽध्यायः
अथातो राजाभिषेकं व्याख्यास्यामः १<br>
पूर्वपक्षस्व पञ्चम्यां त्रयोदश्यां
तिष्ये श्रोणायां वा यानि चान्यानि शुभानि नक्षत्राणि तेषु
पूर्वेद्युरेव युग्मान् ब्राह्मणान् भोजयेत् २<br>
आशिषो
वाचयित्वा योनिगोत्रश्रुतवृत्तसम्पन्नं ब्राह्मणं पुरोहितं
वृणीत आकूत्यै त्वा कामाय त्वा इति ३<br>
पुरोहितो जपति आकूतिमस्यावसे
। काममस्य समृद्ध्यै । इन्द्रस्य युञ्जते धियः इति ४<br>
स्वयं जपति आकूतिं
देवीं मनसः पुरोदधे यज्ञस्य मातां सुहवा मे अस्तु । यदिच्छामि मनसा
सकामो विदेयमेनद्धृदये निविष्टम् इति ५<br>
अथास्तमित आदित्ये
पद्माकृतिं मण्डल कृत्वोपकल्पयते
व्रीहिभिर्यवैस्तिलमाषैः
पञ्चगव्यैस्सामुद्राश्चापो नद्याश्चौदुम्बरं भद्रासनं व्याघ्रचर्म
हेमकलशैर्गोशृङ्गैश्च सम्भृत्य सह सादयति यत्सह सर्वाणि मानुषाणि
इत्येतस्मात् ब्राह्मणात् ६<br>
उत्तरपूर्वे देशेऽगारस्य
पाकयज्ञविधानेन
व्रीहिभिर्यवैस्तिलमाषैर्व्यांहृतिभिर्महाव्याहृतिभिस्सावि-त्र्या
च त्रियम्बकेनाष्टसहस्रं जुहोति ७<br>
अथ दक्षिणार्धे श्रीसुक्तविधानेन
श्री-देवीमाराध्य मकुटं प्रक्षाळयति ८<br>
गायत्र्या गृह्य
गोसूत्रं गन्धद्वारेति गोमयम् । आप्यायस्वेति च क्षीरं
दधिक्राव्णेति वै दधि । शुक्रमसीत्याज्यं देवस्य त्वेति
कुशोदकम् । इति ९<br>
मकुटं प्रक्षाळ्य प्रतिसरं बध्नाति प्रतत्ते अद्य
शिपिविष्ट इति १०<br>
राजानं राजवाहनं चाग्रेऽभिषिञ्चेत् ११<br>
अथैतां
रात्रि-मुपविशेत् संविशेद्वा १२<br>
अथोदित आदित्ये भद्रासनं
निधाय तत्मिन् व्याघ्रचर्मास्तीर्यं तस्मिन् प्राङ्मुख उपविश्य
हेमकलशानादाय आपो हिष्ठा मयोभुवः इति तिसृभिः हिरण्यवर्णाश्शुचयः
पावकाः इति चतसृभिर्गृह्णाति १३<br>
अव ते हेडः उदुत्तमम् इति द्वाभ्याम्
आपो भद्राः आदित्पश्यामि इति चाभिषिच्य
अब्लिङ्गाभिर्वारुणीभिर्हिरण्यवर्णाभिः
पावमानीभिरन्यैश्च पवित्र-मन्त्रैरथ शृङ्गोदकैश्चाभिषिञ्चति १४<br>
अपां यो
द्रवणे रसस्तमहमस्मा आमुष्याय-णाय तेजसे श्रियै यशसे
ब्रह्मवर्चसायान्नाद्यायाभिषिञ्चामि इति
सम्मृष्टे समुत्क्रोशन्तीति समानमामुखस्य विमार्जनात् १५
एतस्मिन् काले राजवाहनं चाभिषिञ्चेत् १६<br>
स्नापयित्वा
ब्राह्मणेभ्यो निष्कसहस्रं दासीशतं ददाति १७
स्वस्त्ययनं वाचयित्या मकुटं वा पट्टं वा करोति अग्ने
यशस्विन् यशसेममर्पय इति १८<br>
अथ दुन्दुभिशब्दं करोति दुन्दुभीन्
समाघ्नन्ति इति ब्राह्मणम् १९<br>
प्रदक्षिणीकृत्य
स्वराष्ट्रमनुपालयतीत्याह भगवान् बोधायनः २०<br>
इति
बोधायनगृह्यशेषे प्रथमप्रश्ने त्रयोविंशोऽध्यायः
प्रथमप्रश्ने चतुर्विंशोऽध्यायः अथातश्शताभिषेकं
व्याख्यास्यामः १<br>
शतसंवत्सरं
जीवतस्सहस्र-चन्द्रदर्शिनो वोदगयन
आपूर्यमाणपक्षे पुण्ये नक्षत्रेऽथ
देवयजनोल्लेखन-प्रभृत्याप्रणीताभ्यः
कृत्वाऽग्रेणाग्निं व्रीहिभिर्यवैर्वा मिश्रितं सुवर्णं संव्रतानुगुणं
चतुरश्रं स्थण्डिलं करोति २<br>
तत्र सुवर्णरजतताम्रमृण्मयैर्वा
कलशैस्तन्तुना परिवृतैः प्रक्षाळ्य मध्ये प्रधानकलशं निधाय
गन्धपुष्पधूपदीपैः फलै रत्नैरव-कीर्यैन्द्रादिक्रमेण
दक्षिणापरोत्तरान् कलशान् स्थापयित्वा तिरः पवित्रं
निधाय शुद्धोदकेन पूरयित्वा मध्ये प्रधानकलशे नवरत्नैरवकीर्याहतेन
वाससा प्रति-च्छाद्य गन्धपुष्पधूपदीपैरलङ्कृत्य मध्ये प्रधानकलशे
ब्रह्माणमावाहयत्यै-न्द्रादिक्रमेण प्रजापतिं परमेष्ठिनं चतुर्मुखं
हिरण्यगर्भमावाहयामि इत्यावाह्य परिधानप्रभृत्याग्निमुखात्कृत्वा
दैवतमर्चयति आपो हिष्ठा मयोभुवः इति तिसृभिः
हिरण्यवर्णाश्शुचयः पावकाः इति चतसृभिः
पवमानस्सुवर्जनः इत्येतेनानुवाकेन
मार्जयित्वाऽथैनान् गन्धपुष्पधूपदीपैः अमुष्मै
नमोऽमुष्मै नमः इति । अन्नेन अमुष्मै स्वाहाऽमुष्मै स्वाहा
इति ३<br>
अथ पक्वाज्जुहोति आयुष्टे विश्वतो दधत् इति पुरोनुवाक्यामनूच्य
आयुर्दा अग्ने इति याज्यया जुहोति ४<br>
अथाज्याहुतीरुपजुहोति
ब्रह्मसूक्तेन ब्रह्म जज्ञानम् इति षड्भिः अग्निरायुष्मान् इति
पञ्चभिः पर्यायैस्स्विष्टकृत्प्रभृति सिद्धमाधेनुवरप्रदानात् ५
अथाग्रेणाग्निं दूर्वास्तम्बेषु हुतशेषं निदधाति आयुष्टे
आयुर्दां अग्ने इति द्वाभ्याम् ६<br>
अथैनमद्भिरभिषेकं करोति यासु गन्धा
रसा वर्णाः इति चतसृभिः प्रत्यृचं प्रधानकलशेनाभिषिञ्चति
ऐन्द्रादिक्रमेण याः प्राचीः इति
चतसृभिरनुच्छन्द-समभिषेकं करोति । या
ऊर्ध्वाः इति प्रधानकलशशेषेणाभिषिञ्चति ७<br>
अहतानि वासांसि
परिधायाप आचम्यालङ्कृत्य तत आदित्यमुदीक्षयति उद्वयं
तमसस्परि उदु त्य चित्रं तच्चक्षुर्देवहितम् य उदगात् इति ८
अथैतेनैव यथेतमेत्यैरकां साधिवासामास्तीर्य तस्यां प्राङ्मुख उपविश्य
सुवर्णरजतता-म्रकांस्ये वा पात्रे हविराज्यं हिरण्यं निधाय
निमील्योन्मील्यावेक्ष्य ब्राह्मणाय
प्रयच्छति ९<br>
अथ रथमारुह्य ग्रामं प्रदक्षिणीकृत्य
दुन्दुभिशब्देन स्वस्तिसूक्तेन गृहं प्रविश्य
गुरवे वरं दत्वा ब्राह्मणान् सम्पूज्याशिषो वाचयित्वा दश पूर्वान्
दशापरानात्मानं च एकविंशतिं पङ्क्तिं च पुनाति पुत्रपौत्रैश्च
षष्टिर्वर्षसहस्राणि स्वर्गलोकमतीय ब्रह्मणस्सायुज्यं
सलोकतामाप्नोतीत्याह भगवान् बोधायनः १०<br>
इति बोधायनीये गृह्यशेषे प्रथमप्रश्ने चतुर्विंशोऽध्यायः अथातश्शताभिषेकम्
। अथातो राजाभिषेकम् । सर्वपापहरं चैव । यमयज्ञस्स्वयं प्रोक्तः । अथातो
गजशान्तिम् । अथातोऽश्वशान्तिम् । अथातो गृहकर्मणाम् । अथ
नवग्रहपूजाविधिः । अथातो ग्रहातिथ्यबलिः ।
अथातः प्रतिसरबन्धम् । अथ वै भवति । अथ संवत्सरेसंवत्सरे ।
सप्तमेऽष्टमे वा मासि । अथ प्रहुते प्रसिद्धम् ।
अथातः पुण्याहम् । अथातः पुण्याहदेवताः । अथ शुचौ समे देशे । सर्वत्र
दर्वीहोमानाम् । अथातः परिस्तरणविधिम् । अथातस्सिकतादोषम् ।
अथातस्स्थण्डिलविधिम् । अथातोऽपूर्वम् ।
उपनयनादिरग्निः । अथातस्सप्तपाकयज्ञानाम् २४
अथातस्सप्तपाकयज्ञानाम् । उपनयनादिरग्निः । अथातोऽपूर्वम् ।
अथात-स्स्थण्डिलविधिम् । अथातस्सिकतादोषम् । अथातः परिस्तरणविधिम् ।
सर्वत्र दर्वीहोमानाम् । अथ शुचौ समे देशे । अथातः पुण्याहदेवताः । अथातः
पुण्याहम् । अथ प्रहुते प्रसिद्धम् । सप्तमेऽष्टमे वा मासि । अथ
संवत्सरेसंवत्सरे । अथ वै भवति । अथातः
प्रतिसरबन्धम् । अथातो ग्रहातिथ्यबलिः । अथ
नवग्रहपूजाविधिः । अथातो गृहकर्मणाम् । अथातोऽश्वशान्तिम् ।
अथातो गजशान्तिम् । यमयज्ञस्स्वयं प्रोक्तः । सर्वपापहरं चैव ।
अथातो राजाभिषेकम् । अथातश्शताभिषेकम् २४<br>
इति बोधायनगृह्यशेषे प्रथमः
प्रश्नः समाप्तः अथ द्वितीयप्रश्नप्रारम्भः अथातः पञ्चमीश्राद्धं
व्याख्यास्यामः शैशिरे मास्यारभ्य शुक्लपक्षस्य पञ्चम्यां
कृष्णपक्षस्य सप्तम्यां च पुत्रकामी संवत्सरं दीक्षां कृत्वा
तस्मात्पूर्वेद्युस्सा-यमौपासनहोमे हुते प्राचीनावीती सङ्कल्पयेत्
प्रथमसंवत्सरं कर्ताऽस्मि इति १<br>
मनसा सङ्कल्पे कृते सायमनशनः त्र्यवरान्
ब्राह्मणान् निमन्त्रयते २<br>
पाद-प्रक्षाळनं कृत्वा गन्धादिभिरलङ्कृत्य
पुत्रानिच्छे वः पञ्चमं श्राद्धं भविता तत्र भवद्भिः प्रसादः
करणीयः इति ३<br>
अपरेद्युरामन्त्र्य पादप्रक्षाळनं कृत्वा अद्य
श्राद्धं भवति इति ४<br>
मध्याह्ने तृतीयमामन्त्रणम् ५<br>
अवटखननादि
मासि-श्राद्धवत् ६<br>
पितॄणां श्राद्धं मातामहानां च श्राद्धं
कुर्यादिति ७<br>
अथाऽग्निमुखा-त्कृत्वा मासिश्राद्धवद्धोमं कृत्वा
पृथक्पृथग्घोमं च कुर्यात् ८
वस्त्राभरणकुण्डलाद्यैरलङ्कृत्य
रिद्धं भवतु इति वाचयित्वा तान् भोजयेत् ९<br>
भोजनवेळायां दिवाकीर्त्यपठनं
पुण्यकथनं स्मृतिपठनं च १०<br>
खाचान्तान् प्रणम्य भुक्तदक्षिणां
यथाशक्ति दत्वा पुनस्सिद्धं वाचयित्वा तान् विसृज्य
द्वारान्तमनुव्रज्य पिण्डदानानि
मासिश्राद्धवत्कृत्वा ततश्शेषं
दम्पती अश्नी-याताम् ११<br>
मध्यमपिण्डां पत्नीं प्राशयति १२<br>
षूर्वेद्यू
रात्रावपरेद्यू रात्रौ च भोजनं मैथुनादि न कुर्याद्ये श्राद्धभोजिनश्च १३
एवं कुर्वन् पुत्रस्सगणोपेतो भवति पुत्रो न शीर्यते तस्मात्पञ्चमीश्राद्धं
कुर्यात् १४<br>
पुत्त्र इति निर्वचनम् पुदिति नरकस्तस्मात्त्रायते इति
पुत्त्रोऽपुत्त्रस्य गतिर्नास्सीत्याह भगवान् बोधायनः १५<br>
इति
बोधायनीये गृह्यशेषे द्वितीयप्रश्ने प्रथमोऽध्यायः</p>
<h3 id="heading-17"></h3>
<p>अथ द्वितीयप्रश्ने द्वितीयोऽध्यायः अथ गर्भाधानं व्याख्यास्यामः पूर्वपक्षे पुण्ये
नक्षत्रे ब्राह्मणानन्नेन परिविष्य पुण्याहं स्वस्त्यृद्धिम्
इति वाचयित्वाथ देवयजनोल्लेखनप्रभृत्याग्निमुखा-त्कृत्वा पक्वाज्जुहोति
प्रवेधसे कवये मेध्याय वचो वन्दारु वृषभाय वृष्णे । यतोऽभयमभयं
तन्नो अस्त्वव देवान् यजे हेड्यान् स्वाहा इति १<br>
स्वि-ष्टकृतमवदाय
तमन्तःपरिधि सादयित्वाथाज्याहुतीरुपजुहोति ज्येष्ठाय स्वाहा श्रेष्ठाय
स्वाहा कनिष्ठाय स्वाहा कनिष्ठित्यै स्वाहा प्रतिष्ठाय स्वाहा
प्रतिष्ठित्यै स्वाहा दम्पत्यै स्वाहा अयने स्वाहा अयनपतये
स्वाहा प्रजापतये स्वाहा ब्रह्मणे स्वाहा इति २<br>
स्विष्टकृत्प्रभृति
सिद्धमाधेनुवरप्रदानात् ३<br>
हविष्यम-न्नमभिमन्त्रयते
तत्सवितुर्वृणीमहे वयं देवस्य भोजनम्
श्रेष्ठं सर्वधातमं तुरं भगस्य धीमहि इति ४<br>
अपरेणाग्निमुभौ
जायापती प्राश्नीयाताम् तस्सवि-तुर्वरेण्यम् इति ५<br>
प्राश्याथ
आचम्य जठरमभिमृशति यत इन्द्र भयामहे स्वस्तिदा विशस्पतिः इति
द्वाभ्याम् ६<br>
यं कामं कामयते तं मनसा ध्यायेदिति
गर्भाधानं व्याख्यातम् ७<br>
इति बोधायनीये गृह्यशेषे द्वितीयप्रश्ने
द्वितीयोऽध्यायः</p>
<h3 id="heading-18"></h3>
<p>अथ द्वितीयप्रश्ने तृतीयोऽध्यायः अथ मङ्गलानि आवृतः
स्त्रीभ्यः प्रतीयेरन्निन्वकाभिः प्रसृता वरैः प्रतिनन्दिता यां
कामयेत दुहितरं प्रिया स्यादिति । तां निष्ट्यायां दद्यात् ।
प्रियैव भवति । नेव तु पुनरागच्छति इति ब्राह्मणावेक्षो विधिः १
इन्वकाशब्दो मृगशीर्षे निष्ट्याशब्दः स्वाताविति २<br>
सुप्तां रुदतीं
निष्क्रान्तां वरणे परिवर्जयेत् ३<br>
दत्तां गुप्तां द्योतामृषभां
विनतां शरभां विकटां मुण्डां मण्डूषिकां साङ्कारिकां रातां
पालीं मित्रां स्वनुजां वर्षकारीं च वर्जयेत् ४<br>
नक्षत्रनामाः
नदीनामाः वृक्षनामाः पर्वतनामाः प्रेष्यनामाः पक्षिनामाः
पिशाचनामाश्च गर्हिताः सर्वाश्च रेफलकारोपान्ता वरणे
परिवर्जयेत् ५<br>
शक्तिविषये द्रव्याणि
प्रतिच्छन्ना-न्युपनिधाय
ब्रूयुरुपस्पृशेति नानाबीजानि संसृष्टानि
वेद्याः पांसून् क्षेत्राल्लोष्टं शकृच्छ्मशानलोष्टमिति
पूर्वेषामुपस्वर्शने यथालिङ्गमृद्धिरुत्तमं
परिचक्षते ६<br>
बन्धुशीललक्षणसम्पन्नामरोगामुपयच्छेत ७
बन्धुशीललक्षणसम्पन्नः श्चुत-वानरोग इति
वरसम्पत् ८<br>
यस्यां मनश्चक्षुषोः
निबन्धस्तस्यामृद्धिर्नेतरदा-द्रियेतेत्येके
९<br>
अथ यद्यससम्भवेप्सु स्यात्तां परेषां स्थूलाढारिकाजीवचूर्णानि कारयित्वा
सुप्तायां सम्बाध उपवपेत् अवज्यामिव धन्वनो हृदो मन्युं तनोमि ते ।
इन्द्रापास्य पलिगमन्येभ्यः पुरुषेभ्योऽन्यत्र मत् इति १०
सिद्ध्यर्थे बभ्रु-मूत्रेण प्रक्षाळयति ११<br>
अथ विजननकाले
क्षिप्रंसुवनं शिरस्त उदकुम्भं निधाय
षत्तस्तूर्यन्तीमथास्या उदरमभिमृशति
यथैव वायुः पवते यथा समुद्र एजति । एवं ते गर्भ एजतु सह जरायुणाऽपसर्पतु
इति १२<br>
अथ यदि जरायुर्न पते-द्दर्भैरेव जठरं सम्माष्टि तिल
देऽवपद्यस्व न मांसमसि नो दलम् । स्थवित्र्यवपद्यस्य
स्वप्स्ये इति १३<br>
प्रसिद्धं जातकर्म १४<br>
इति बोधायनीये गृह्यशेषसूत्रे
द्वितीयप्रश्ने तृतीयोऽध्यायः</p>
<h3 id="heading-19"></h3>
<p>अथ द्वितीयप्रश्ने चतुर्थोऽध्यायः अथ प्रजार्थिहोमः १<br>
पूर्वपक्षे
पुण्ये नक्षत्रेऽमावास्यायां विषुवेऽयने वा नदी-तीरेऽश्वत्थच्छायायां वा
गोमयेन गोचर्ममात्रं चतुरश्रं स्थण्डिलं कृत्वा ब्राह्मणा-नन्नेन
परिविष्य पुण्याहं स्वस्त्यृद्धिम् इति वाचयित्वा प्राच्यां दिशि
ब्रह्माणं प्रतिष्ठाप्य पार्श्वयोर्धातारं विधातारं दक्षिणतो
धातारमुत्तरतो विधातारम् २<br>
ततस्तानर्चयेत्पूर्वं
ब्रह्माण प्रजापतिं परमेष्ठिनं हिरण्यगर्भमावाहयामि
इत्यावा-ह्य सावित्र्या पाद्यं ददाति सावित्र्या
निवेदयेदतैरेव नामधेयैश्शुक्लान्नं ब्रह्मणे मुद्गान्नं धातुः
पीतान्न विधातुः ३<br>
ततस्सावित्र्या अप आचम्य प्रणवेनाष्टशतं हुत्वा
ब्रह्माणमुपतिष्ठते नमो वाचे नमो वाचस्पतये नमो ब्रह्मणे
बृहते करोमि इत्येवं नमो धात्रै नमो विधात्रे इति ४
अग्निमुपतिष्टेत नमोऽग्नये सप्तार्चिः सप्त
जिह्वाः सप्तधाऽग्निः प्रतिष्ठितः । सप्तैव विश्वा भूतानि को ह्यग्निः
प्रतितिष्ठति । तत्त्वमसि विश्वमसि योनिरसि इति ५<br>
अथ स्त्रियमाहूय
सावित्र्या पलाश-पर्णैरष्टोत्तरसहस्रैः स्नापयित्वा पुरुषसूक्तेन
जुहुयात्तत्सम्पातेन मूर्ध्नि जुहुयात् प्रणवेन नमस्कुर्यात् ६
अध्वर्युं वस्त्रकुण्डलाभ्यामलङ्करोति ७<br>
ततस्सा गर्भिणी भवतीत्याह
भगवान् बोधायनः ८<br>
इति बोधायनीये गृह्यशेषे द्वितीयप्रश्ने चतुर्थोऽध्यायः</p>
<h3 id="heading-20"></h3>
<p>अथ द्वितीयप्रश्ने पञ्चमोऽध्यायः अथ माघमासे शुक्लपक्षस्य सप्तम्यां
ब्राह्मणानन्नेन परिविष्य पुण्याहं स्वस्ति ऋद्धिम् इति
वाचयित्वाऽथ देवयजनोल्लेखनप्रभृत्याप्रणीताभ्यः
कृत्वाऽग्रे-णाग्निमादित्यमालिख्य
सम्परिस्तीर्य षोडशभिरर्कपर्णैरभ्यन्तराग्रैः प्रदक्षिणं
मण्डलमास्तीर्य गन्धोदकेनाभ्युक्ष्य पुष्पैरवकीर्य धूपेनाधिवास्य
तस्मिन् प्रणीतामद्भिः पूर्णां कृत्वोत्पूयादित्यमावाहयेत् १
आदित्यं नावमरोक्ष्ये पूर्णामुपरिवासिनीम् । अच्छिद्रां
पारयिष्णुं शतारित्रां स्वस्तय ॐ नम आदित्याय इति २
परिधानप्रभृत्याऽग्निमुखात्कृत्वा पक्वाज्जुहोति आयातु
देवस्सवितोपयातु हिरण्ययेन सुवृता रथेन । वहन् हंस्त सुभगं विद्मनापसं
प्रयच्छन्तं पपुरिं पुण्यमच्छ इत्येकामाहुतिं हुत्वोत्तरार्धात्
स्विष्टकृतमवदा-यान्तःपरिधि सादायित्वा
बहुप्रकाररैरन्नैरादित्यं तर्पयति ॐ नमो
भगवत आदित्याय नमः । क्लं नदीवृत्तिस्तटीरुवो
नावमर्णालिसुरिणोरोरुमिविरि-किताकुनानारुसन्ध्यतुमे
मन्त्रवदानि स्वाहा इति ३<br>
अथाज्याहुतीरुपजुहोति स्थविरे स्वाहा तेजसे
स्वाहा यमिन्द्रमाहुके स्वाहा इद्वयम् उदुत्यं चित्रं
तच्चक्षुः य उदगात् हमश्शुचिषत् वयस्सुमर्णाः अविश्वदेवं
सूर्यो देवीम् इति चत्वरि सूक्तानि । द्वादश सम्पद्यन्ते द्वादश
मासास्संवत्सरस्संवत्सरेण सर्वान् कामा-नवाप्नेति
४<br>
स्विष्टकृत्प्रभृति सिद्धमाधेनुवरप्रदानात् ५<br>
तर्पयित्वा मनसा तान्
ध्यात्वा प्रवाहयति उदस्ताम्प्सीत्सविता मित्रो अर्यमा
सर्वानमित्रानवधी-द्युगेन । बृहन्तं
मामकग्द्वीरवन्तं रथन्तरे श्रयस्व स्वाहा
पृथिव्यां वामदेव्ये श्रयस्व स्वाहाऽन्तरिक्षे बृहति
श्रयस्व स्वाहा दिवि बृहता त्वोपस्तभ्नोमि इति ६<br>
अथैना आदाय
साहर्कपर्णैरुत्तिष्ठति उदायुषा इति ७<br>
यत्रापस्तद्गत्वाऽपो
निनयति समुद्रं वः प्रहिणोमि स्वा योनिमपि यच्छत । अच्छिद्रः प्रजाया
भूयासं मा परासेचिमत्पयः इति ८<br>
सपवित्रेण पाणिनाऽद्भिर्मार्जयति आपो
हिष्ठा मयोभुवः इति तिसृभिः हिरण्यवर्णाश्शुचयः पावकाः इति चतसृभिः
पवमानस्सुवर्जनः इत्येतेनानुवाकेन मार्जयित्वा याः सुगन्धा रसा वर्णाः
इत्येताभिरिति ९<br>
एत द्वन्यं पुण्यं पुत्र्यं पौत्र्यमायुष्यं स्वर्ग्यं
सूर्याचन्द्रमसोस्सायुज्यं सलोकतामाप्नोतीति दीपयेदमुनेति १०<br>
इति
बोधायनीयगृह्यशेषसूत्रे द्वितीयप्रश्ने पञ्चमोऽध्यायः
द्वितीयप्रश्ने षष्ठोऽध्यायः अथातः
पुत्रप्रतिग्रहकल्पं व्याख्यास्यामः १
शोणितशुक्लसम्भवो मातृपितृ-निमित्तकस्तस्य
प्रदानपरित्यागविक्रयेषु मातापितरौ कर्तारौ भवतो न
त्वेकं पुत्रं दद्यात् प्रति गृह्णीयाद्वा स हि सन्तानाय षूर्वेषाम् २<br>
न तु
स्त्री पुत्रं दद्यात् प्रतिगृह्णीयाद्वाऽन्यत्रानुज्ञानाद्भर्तुः ३<br>
पुत्रं
प्रतिग्रहीष्यन्नुपकल्पयते द्वे वाससी द्वे कुण्डले अङ्गुलीयकं चाचार्यं च
वेदपारगं कुशमयं बर्हिः पर्णमयमिध्ममिति ४<br>
अथ बन्धूनां मध्ये राजनि
चावेद्य दरिषदि वाऽगारमध्ये ब्राह्मणानन्नेन परिविष्य पुण्याहं
स्वस्त्यृद्धिम् इति वाचयित्वाऽथ देवयजनोल्लोखनप्रभृ-त्याप्रणीताभ्यः
कृत्वा दातुस्समीपं गत्वा पुत्रं मे देहि इति मिक्षेत ददामि
इतीतर आह ५<br>
तं पुत्रं प्रतिगृह्णाति धर्माय त्वा गृह्णामि सन्तत्यै
त्वा गृह्णामि इति ६<br>
अथैनं वस्त्रकुण्डलाभ्यामङ्गुलीयकेन चालङ्कृत्य
परिधानप्रभृत्याऽग्निमुखा-त्कृत्वा पक्वाज्जुहोति यस्त्वा हृदा
कीरिणा मन्यमानः इति पुरोनुवाक्यामनूच्य यस्मै त्वं सुकृते
जातवेदः इति याज्यया जुहोति ७<br>
अथ आज्याहुतीरुपजुहोति
व्याहृतीभिर्हुत्वा स्विष्टकृन्प्रभृति
सिद्धमाधेनुवरप्रदानात् ८<br>
अथ दक्षिणां ददात्येते एव वाससी
एते एव कुण्डले एतच्चाङ्गुलीयकम् ९<br>
यद्येवं कृते औरसः पुत्र
उत्पद्यते तुरीयभागेष भवतीति ह स्माह भगवान् बोधायनः १०
इति बोधायनीयगृह्यशेषे द्वितीयप्रश्ने षष्ठोऽध्यायः द्वितीयप्रश्ने
सप्तमोऽध्यायः अथातो यज्ञोपवीतविधिं व्याख्यास्यामः १<br>
जीर्णे
छेदे विनाशे वा हस्तपादान् प्रक्षाळयाप आचम्य ब्राह्मणकन्यकया वा
ब्राह्मणविधवया वा शुचिस्नातया कृताचमनीयया निर्मितं सूत्रं
गृहीत्वा ग्रामात्प्राचीं वोदीचीं वा दिशमुप-निष्क्रम्य
चतुरङ्गुलमात्र षण्णवतिसूत्रं परिमण्डलं वा
द्वितीयमेवं तृतीयमद्भिः प्रक्षाळय आपो हिष्ठा मयोभुवः इति
तिसृभिः हिरण्यवर्णाश्शुचयः पावकाः इति चतसृभिः
पवमानस्सुवर्जनः इत्येतेनानुवाकेन
मार्जयित्वा देवागारे गवां गोष्ठे नदीतीरे शुचौ देशे
वा यत्र यत्र शुचिर्देशस्स्यात्
बिल्वखादिर-पलाशोदुम्बराश्वत्थवेण्वादियाज्ञिकवृक्षशाखायामवलम्ब्य
सजीवं बध्नाति पितृभ्यो नमः इति प्रथममपसव्यम् २<br>
सम्पन्ने हस्ते गृहीत्वा
प्रतिष्ठापयति ॐ भूः प्रतिष्ठापयामि ॐ भुवः प्रतिष्ठापयामि ॐ सुवः
प्रतिष्ठापयामि ॐ भूर्भुवस्सुवः प्रतिष्ठापयामि इति
प्रतिष्ठाप्यापसव्यकृतं जपति भूर्भुवस्सुवः ।
ओजो बलम् इत्येतमनुवाकम् ३<br>
अथ सावित्र्या त्रिगुणीकृत्य भूरग्निं च
इति दक्षिणावृत्तिमभिमन्त्रयेत् भुवो वायुं च इति मध्यमावृत्तिं
सुवरादित्यं च इत्युत्तरां भूर्भुवस्सुवश्चन्द्रमसं इति
त्रिधावृत्तिं च ४<br>
अथ सूत्रान्तेन बध्नाति यथा नश्श्रेयसः करत्
इति चतुर्भिर्मध्ये द्विगुणं भवति ५<br>
तां भूः प्रतिष्ठापयामि इति पुनः
प्रतिष्ठाप्य उशन्तस्त्वा हवामहे इत्यृचं जपित्वा प्रदक्षिणतो दृढं
करोति ६<br>
त्रयाणां ब्रह्मेश्वरविष्णूनां प्रमाणं कृत्वा ७
तन्तुद्विगुणितं सूत्रं विष्णुना त्रिगुणीकृतम्
चतुर्वेदस्य चत्वारि त्रिवेदस्य त्रिकं भवेत् द्वे स्यातां
वै द्विवेदस्य एकमेवैकवेदिनः ८<br>
इति यज्ञोपवीतविधिर्व्याख्यातः ९<br>
इति
बोधायनीयगृह्यशेषे द्वितीयप्रश्ने सप्तमोऽध्यायः</p>
<h3 id="heading-21"></h3>
<p>अथ द्वितीयप्रश्ने अष्टमोऽध्यायः अथ राजन्यवैश्ययोरुपनयनं प्रसिद्धम् १<br>
एतावदेव नाना २
आचार्य एव पक्वाज्जुहोति ३<br>
ब्रह्मसूत्रमवोद्धृत्य त्रिष्टुग्भी
राजन्यस्य जिघर्म्यग्निम् आ त्वा जिघर्मिं आयुर्दा अग्ने हविषो
जुषाणः इति । जगतीभिर्वैश्यस्य जनस्य गोपा अजनिष्ट जागृविः त्वामग्ने
मानुषीरीडते विशः सप्त ते अग्ने समिधस्सप्तजिह्वाः इति ४
वैश्यस्य रथकारस्यैतावदेव नानाचार्य एव पक्वाज्जुहोति
तत्सवि-तुर्वरेण्यम् इति ५<br>
अथाज्याहुतीरुपजुहोति
क्षेत्रियै त्वा निरृत्यै त्वा इति षड्भिरनुच्छन्दसम्
। नात्र जगतीभिर्वैश्यस्य जुहोति ६<br>
अथाग्रेणाग्निं हुतशेषं दत्वा विरमेत्
७<br>
ब्राह्मणेन क्षत्रियायामुत्पन्नो ब्राह्मणवदेवैतावदेव नाना तस्य
क्षेत्रियै त्वा इति व्याहृतीभिश्चेत्युपहोमः ८
क्षत्रियवदम्बष्ठस्य क्षेत्रियै त्वा इत्येवोपहोमः ९
क्षत्रियाद्वैश्यायामुत्पन्नः क्षत्रियवदेव क्षेत्रियै त्वा
सावित्र्या चोपहोमः १०<br>
वैश्याच्छूद्रायामुत्पन्नस्तूष्णीं
वैश्यवत् ११<br>
गायत्रीत्रिष्टुब्जगत्यः तत्सवितुर्वरेण्यम् आसत्येन
युञ्जते मनः इति सावित्र्यो यथाक्रमं ब्राह्मण-क्षत्रियवैश्यानाम्
१२<br>
उक्तं समावर्तनम् । समावर्तनप्रभृति स्नातकः पूर्वेण
ग्रामान्निष्क्रमणप्रवेशनान्युत्तरेण वा
वहिर्वाचं विसृजेदन्यत्र हस्तं दत्वां प्रसिद्धं स्नात्वा
देवर्षिपितृंस्तर्पयित्वा दर्भेषु
प्राङ्मुख उपविश्य दर्भान् दूर्वाश्च धारयमा-णस्त्रीन्
प्राणायामान् धारयित्वा सावित्रीं सहस्रकृत्व
आवर्तयेच्छतकृत्वोऽप-रिमितकृत्वो वा दशावरं
वेदानधीत्य प्रश्नमनुवाकं वाऽधीयीत यावत्तरसम् इति विज्ञायते ततो
गृहानेति यत्किञ्चिद्ददाति सा दक्षिणा इति ब्राह्मणम् १३<br>
अथ दैवतान्यर्चयति
वैश्वदेवं करोति प्रसिद्धं बलिहरणम् १४<br>
अथ वै भवति पञ्च वा एते
महायज्ञास्सतति प्रतायन्ते सतति सन्तिष्ठन्ते
देवयज्ञः पितृयज्ञो भूतयज्ञो मनुष्ययज्ञो ब्रह्मयज्ञः
इत्येतदानुपूर्व्यं भवति १५<br>
अथ देवयज्ञः देवेभ्यस्स्वाहा
व्याहृतीभिश्च इति । अपि समिधं तद्देवयज्ञस्सन्तिष्ठते १६<br>
अथ पितृयज्ञः
ब्राह्मणान् भोजयेत् पित्र्यानपि वा दक्षिणेनाग्निं
दक्षिणाग्रान् दर्भान् संस्तीर्य
गन्धपुष्पधूपदीपैरभ्यर्च्यालङ्कृत्य तेषु
पिण्डं ददाति पितृभ्य-स्स्वधा नमः इति अप्यपस्तत्पितृयज्ञस्सन्तिष्ठते
१७<br>
अथ भूतयज्ञः उत्तरेणाग्निं प्रागग्रान् दर्भान् संस्तीर्य
गन्धपुष्पधूपदीपैरलङ्कृत्य तेषु बलिमुपहरति
भूतेभ्यो नमः इत्यापुष्पेभ्यस्तद्भूतयज्ञस्सन्तिष्ठते १८<br>
अथ
मनुष्ययज्ञः ब्राह्मणेभ्योऽन्नं दद्यादौदनपात्रात्
तन्मनुष्ययज्ञस्सन्तिष्ठते १९<br>
अथ ब्रह्मयज्ञः उक्तः २०<br>
कथमु खलु
नित्यानामनुक्रम इति सन्ध्योपासनमग्न्युपस्थानं
नित्यस्वाध्यायगृहक-र्मस्नानादित्योपस्थानतर्पणजपयज्ञगृहदेवतार्चनवैष्वदेवपञ्चमहायज्ञात्मयज्ञ-सन्ध्योपासनाग्रिहोत्रात्मयज्ञसवेशनानीत्येतान्युदितहोमिनोऽजस्राग्निहोत्रिणो-ऽनुदितहोमिनोऽग्निहोत्रं
सन्ध्योपासनमिति क्रमः २१<br>
एतानि नित्यान्युप-व्युषमारभ्यासवेशनात्
प्रसिद्धम् २२<br>
साय प्रातस्सपत्नीकः प्रीतिं वर्धयेत् २३
तस्याः पत्न्याः पूर्वरात्रावुपसंवेशनमार्धरात्रादधश्शयनमा
ब्राह्ममुहूर्तादथोपोत्थाय नित्यान्यारभते
२४<br>
इति व्याख्यातमुपनयनम् २५<br>
इति बोधायनीयगृह्यशेषे द्वितीयप्रश्ने
अष्टमोऽध्यायः</p>
<h3 id="heading-22"></h3>
<p>अथ द्वितीयप्रश्ने नवमोऽध्यायः अथ जडबधिरमूकानां
संस्कारं व्याख्यास्यामः १<br>
ऋतुर्यथाकामी स्यात् २<br>
पुण्ये नक्षत्रे
ब्राह्मणान् भोजयित्वाशिषो वाचयित्वा केशानोप्य स्नातं शुचि-वाससं
बद्धशिखं यज्ञोपवीतिनमप आचमय्य देवयजनमुदानयति ३<br>
अथ
देवयजनोल्लेखनप्रभृत्याग्निमुखात्कृत्वा याज्ञिकीं
समिधमाज्येनाक्त्वा तूष्णी-मभ्याधापयति । तूष्णीमश्मानं
स्थापयति । यथालाभं तूष्णीं वासः परि-धापयति । तूष्णीं
मेखलां परिव्ययति । मन्त्रवद्ग्रन्थिं करोति । तूष्णीमजिनं
प्रतिमुञ्चति । तूष्णीं दण्डं प्रयच्छति । याज्ञिकस्य वृक्षस्य नाम
प्रयच्छति ४<br>
अथैनं दक्षिणे हस्ते गृह्णाति यस्मिन् भूतं च भव्यं च इति ५
अथैनं देवताभ्यः परिददाति देवेभ्यस्त्वा इति ६<br>
अथैनमुपनयति देवस्य
त्वा इति सर्वं नाम-ग्रहणवर्जम् ७<br>
आचार्य एव पक्वाज्जुहोति
तत्सवितुर्वरेण्यम् इति ८<br>
अथा-ज्याहुतीरुपजुहोति
क्षेत्रियै त्वा इति षड्भिर्व्याहृतिभिश्च ९<br>
अथ
स्विष्टकृत्प्रभृति सिद्धमाधेनुवरप्रदानात्
१०<br>
अथाग्रेणाग्निं याज्ञिकवृक्षस्य पर्णेषु हुतशेषं निद-धाति
तत्पुरस्ताद्व्याख्यातम् ११<br>
अथ पक्वादुपादाय
प्राश्नाति १२<br>
तूष्णीं सर्वान् मन्त्रानाचार्य एव जपेदित्येके
१३
षण्डजडक्लीबान्धव्यसनिव्या-धितोन्मत्तहीनाङ्गबधिराधिकाङ्गामयाव्यपस्मारिश्वित्रिकुष्ठीदीर्घरोगिणश्चैतेन
व्याख्याता इत्येके १४<br>
सद्यो मधुपर्कं ददाति १५<br>
तिसृषु व्युष्टासु
मधुपर्कवदा व्रतातूष्णीम् १६<br>
अथाग्निमुत्सृजति आयुर्दा
अग्ने हविषो जुषाणः इति १७<br>
पिता वा भ्राता वात्मनि समारोपयेदित्येके १८
इति बोधायनीये गृह्यशेषसूत्रे द्वितीयप्रश्ने नवमोऽध्यायः अथ
द्वितीयप्रश्ने दशमोऽध्यायः
अथातोऽश्वत्थसंस्कारं व्याख्यास्यामः
१<br>
ऋतुर्यथाकामी स्यात् २<br>
पुण्ये नक्षत्र ब्राह्मणान् भोजयित्वाशिषो
वाचयित्वा प्रदक्षिणमश्वत्थं परिसमूहति अश्वत्थे वो निषदनम्
इति ३<br>
तमभ्यर्च्य यज्ञोपवीतं प्रतिमुञ्चति ४<br>
अथ
देवयजनोल्लेखनप्रभृत्याग्निमुखात्कृत्वा
याज्ञिकीं समिधमाज्येनाक्त्वा तूष्णी-माधापयति । यथालाभं तूष्णीं वासः
परिधापयति । तूष्णीं मेखलां परि-व्ययति । मन्त्रवद्ग्रन्थिं
करोति । तूष्णीमजिनं प्रतिमुञ्चति । तूष्णीं दण्डं प्रयच्छति ।
याज्ञिकस्य वृक्षस्य नाम प्रयच्छति ५<br>
अथाश्वत्थमुपनयेत् देवस्य त्वा
इति नामग्रहणवर्जम् ६<br>
आचार्य एव पक्वाज्जुहोति तत्सवि-तुर्वरेण्यम्
इति ७<br>
अथाज्याहुतीरुपजूहोति क्षेत्रियै त्वा इति षड्भिर्व्याहृतिभिश्च
८<br>
स्विष्टकृत्प्रभृति सिद्धमाधेनुवरप्रदानात् ९<br>
अथाग्रेणाग्निं
पलाशपर्णेषु हुत-शेषं निदधाति ।
तत्पुरस्ताद्व्याख्यातम् १०
अथ पक्वादुपादायाथैनं निवेदयति ११<br>
तूष्णीं सर्वान् मन्त्रानाचार्य एव
जपेदित्याह भगवान् बोधायनः १२<br>
इति बोधायनीये गृह्यशेषे द्वितीयप्रश्ने
दशमोऽध्यायः</p>
<h3 id="heading-23"></h3>
<p>अथ द्वितीयप्रश्ने एकादशोऽध्यायः अथाहुते
प्रसिद्धमुपनयनम् १<br>
एतावदेव नाना २<br>
कुमारं भोजयित्वा
गोमयेन गोचर्ममात्रं चतुरश्रं स्थण्डिलमुपलिप्य मङ्गलानि संस्तीर्य तेषु
प्राङ्मुख आचार्य उपवेश्य तस्याग्रेण कुमारो दर्भेषु प्रत्यङ्मुख
उपविश्योभयीरपस्सन्निषिञ्च-त्युष्णासु शीता आनयति तस्य
चौलवत्तूष्णीं केशानोप्य
स्नाप्याच्छाद्या-लङ्कृत्यादित्याभिमुखस्तिष्ठन्
अजिनं वासो वा दक्षिणत उपवीय दक्षिणं बाहु-मुद्धरतेऽवधत्ते सव्यमिति
यज्ञोपवीतम् इति ब्राह्मणम् ३<br>
यज्ञोपवीतिनमप आचमय्य
देवयजनमुदानयति ४<br>
कृष्णाजिनं ब्राह्मणस्येत्यादि ।
चतुरङ्गुलं ब्राह्मणस्य त्र्यङ्गुलं राजन्यस्य द्व्यङ्गुलं
वैश्यस्योपवीतवत् बध्नाति ५<br>
अथ सावित्रीं भो अनुब्रूहि इत्युक्त्वा
कुमारस्य दक्षिणे कर्णे उपदिशेदित्येके । कर्णाभ्यां भूरि विश्रुतम्
इत्युक्त्वोन्मुखावलोकनं कृत्वा वाचयति सावित्रीम् ६<br>
अथ
सायम्प्रातस्सन्ध्यां गृहस्थवत्समापयति ७<br>
अथैनमग्निमुपसमाधाय
प्रोक्षणीन्संस्कृत्य परिसमूह्य परिषिच्य व्याहृतीभिस्समिध
आधापयतिषो-ढाविहितेनोपस्थापयति ८<br>
तदाग्नेयं भस्म सङ्गृह्य
वामपाणितके निक्षिप्य मा नस्तोके इत्यद्भिः शं नो देवीरभिष्टये
इति संसृज्य सम्मेळय तिर्यक्त्रिपु-ण्ड्रमेकपुण्ड्रं वा ब्राह्मणस्य
वर्तुळाकारं राजन्यस्यार्धचन्द्राकृतिं वैश्यस्य ९<br>
अङ्गानि
सन्धापयति सरस्वती इति शिरसि मेधावी इति ललाटे तेजस्वी इति
वक्षसि वर्चस्वी इति दक्षिणेंऽसे ब्रह्मवर्चसी इत्युत्तरेंऽसे आयुष्मान्
इति ग्रीवायां भूयासम् इति पिठरे स्वस्ति इति शिरस्यन्येषां
स्त्रीणां वोर्ध्वपुण्डम् १०<br>
प्रोक्षणीषु करं प्रक्षाळ्य
नमस्कृत्य प्रोक्षणीशेषं गेहस्योपरिष्टान्निनयेदित्याह भगवान् बोधायनः ११
इति बोधायनीये गृह्यशेषे द्वितीयप्रश्ने एकादशोऽध्यायः अथ
द्वितीयप्रश्ने द्वादशोऽध्यायः यथो
एतद्ग्रहाणामुग्रचेष्टानां नक्षत्रपथचारिणामेवं
विवाहं कुर्वन्त्यपरपक्षेऽशुभे दिने वाऽशुचिना वा विवाहं कुर्वन्ति
विवाहेन नर्ध्नोतीति मन्येत वावसथात् पुनर्विवाहं कुर्वीत १<br>
अथ
चेदौपासनारम्भात् प्राक् ज्वलनस्य नाशः पुन-र्विवाहं कुर्वीत २<br>
अथ
पुनर्विवाहं व्याख्यास्यामः ३<br>
उदगयन आपूर्य-माणपक्षे
पुण्ये नक्षत्रे पूर्वेद्युर्नान्दीमुखं कृत्वोपवसति ४<br>
अथ श्वोभूते
ब्राह्मणा-नन्नेन परिविष्य पुण्याहं स्वस्ति ऋद्धिम् इति वाचयित्वोभौ शुची
स्नातौ शुक्लवाससावलङ्कारेणालङ्कृत्य जायां समीक्षते अभ्रातृघ्नीम् इति
प्रतिपद्य सप्तपदान्तं कृत्वाऽथ
देवयजनोल्लेखनप्रभृत्याग्निमुखात्कृत्वाथास्या
उपोत्था-य हृदयदेशमभिमृशतीति सिद्धमाधेनुवरप्रदानादत ऊर्ध्वं नाद्रियेत ५
अथ पुनर्विवाहेष्वेतानुत्सीदन्ति प्रतिसरं स्नानं वासः प्रतोदमिषुं च
पूर्वं भोजनमर्ध्यं व्रतं त्रिरात्रमित्यादिविवाहशेषान् वर्जयेदित्याह
भगवान् बोधायनः ६<br>
इति बोधायनीयगृह्यशेषे द्वितीयप्रश्ने द्वादशोऽध्यायः</p>
<h3 id="heading-24"></h3>
<p>अथ द्वितीयप्रश्ने त्रयोदशोऽध्यायः अथातो विष्णुप्रतिष्ठाकल्पं
व्याख्यास्यामः द्वादश्यामेकादश्यां श्रोणाया वा यानि
चान्यानि शुभनक्षत्राणि तेषु पूर्वेद्युरेव युग्मान्
ब्राह्मणानन्नेन परिविष्य पुण्याहं स्वस्ति
ऋद्धिम् इति वाचयित्वा समागतायां निशायां कपिला-पञ्चगव्येन
सहिरण्ययवदूर्वाङ्कुराश्वत्थपलाशपर्णेन सुवर्णोपधानं प्रतिकृतिं
कृत्वाऽभिषिञ्चति आपो हि ष्ठा मयोभुवः इति तिसृभिः
हिरण्यवर्णाश्शुचयः पावकाः इति चतसृभिः
पवमानस्सुवर्जनः इत्येतेनानुवाकेन
व्याहृतीभिश्च १<br>
पुष्पफलाक्षतमिश्रेर्यवदूर्वाङ्कुरं
पादपीठे निक्षिपति इदं विष्णुर्विचक्रमे इति २<br>
प्रतिसरमाबध्नाति
रक्षोहणं वाजिनमाजिघर्मि इति ३<br>
अथैनं
नदीतटा-कह्रदनिर्झरसरस्तीर्थानामन्यतमेष्वहतेन
वाससा कुशबन्धमाल्यमाच्छाद्या-धिश्रयति अव ते हेडः उदुत्तमम् इति ४<br>
अथ
श्वोभूते स्नात्वाहतवाससश्चत्वारो ब्राह्मणाः
प्रतिमामुत्थापयेयुः उत्तिष्ठ
ब्रह्मणस्पते इति ५<br>
अथ शुचौ देशे समवस्थाप्य गायत्र्या गृह्य
गोमूत्रं गन्धद्वारेति गोमयम् । आप्यायस्वेति श क्षीरं दधिक्राव्णेति
वै दधि । शुक्रमसि ज्योतिरसीत्याज्यं देवस्य त्वा कुशो-दकम् ।
इत्येतत्पञ्चगव्यं नाम ६<br>
अत्राह कपिलाया वरं क्षीरं
श्वेतायाश्च वरं दधि । रक्तायास्तु घृतं श्रेष्ठं शेषौ
शबलकृष्णयोः । इति ७<br>
एतेन आ वो राजानम् इति स्नापयति ८
शमीपलाशखादिरबिल्वाश्वत्थविकङ्कतन्यग्रो-धपनसाम्रशिरीषोदुम्बराणां
सर्वयाज्ञिकवृक्षाणां चर्मकषायकलशेनाभिषिञ्चति अश्वत्थे
वो निषदनम् इत्येतेनानुवाकेन ९<br>
मणिमुक्ताप्रवाळरजतताम्राणामप्सु
निमग्नानां पूर्णकलशेनाभिषिञ्चति हिरण्यवर्णाम् इति
नवर्चेन १०<br>
हिरण्येन तेजसा चक्षुर्विमोचयेत् तेजोसि इति ११<br>
अथ
देवयजनोल्लेखन-प्रभृत्याग्निमुखात्कृत्वा पक्वाज्जुहोति
विष्णोर्नुकम् इति पुरोनुवाक्यामनूच्य परो
मात्रया इति याज्यया जुहोति १२<br>
अथ
पुरुषसूक्तेनाज्यहुतीरुपजुहोति
इदं विष्णुर्विचक्रमे इति पादयोस्स्पृशेत् १३
पुनस्तेनैवाज्याहुतीर्जुहुयात्
विष्णो-र्नुकम् इति नाभिदेशेस्पृशेत् १४<br>
पुनस्तेनैवाज्याहुतीर्जुहुयात् अतो
देवा अवन्तु नः इति मूर्ध्नि स्पृशेत् १५<br>
पुनस्तेनैवाज्याहुतीर्जुहुयादथ
सर्वाङ्गं स्पृशेत्पौरुषेण सूक्तेन १६<br>
होमान्ते उदु त्यं जातवेदसम्
इत्युत्थाप्य शाकुनेन सूक्तेन देवालयं प्रवेश्य
मणिमुक्ताप्रवाळसुवर्णरजतानि
पादपीठे निधाय अतो देवा अवन्तु नः इति विष्णुं स्थापयेत् १७<br>
अथ
गन्धपुष्पधूपदीपान्याकाशोन्मुखानि कृत्वोपो-त्थाय
आवाहनं करीति प्रणवयुक्तव्याहृतिभिर्व्यस्तैस्समस्तैश्च ॐ भूः
पुरुष-मावाहयाम्यॐ भुवः पुरुषमावाहयाम्यॐ सुवः
पुरुषमावाहयाम्यॐ भूर्भुवस्सुवः पुरुषमावाहयामि इत्यावाह्य
रत्नाम्बुकलशेनाभिषिञ्चति प्रणवेन धारयेत् ब्रह्म इति विज्ञायते १८<br>
प्रणवेन
कूर्चं ददाति १९<br>
दूर्वाविष्णुक्रान्तश्यामाकपद्म-पत्रकलशेन पाद्यं ददाति २०
एलालवङ्गतक्वोलकर्पूरमिश्रकलशेनाचमनीयं ददाति २१
आपःक्षीरकुशाग्रैश्चाक्षतैर्यवतण्डुलैस्तिलैस्सिद्धार्थकैश्चार्ध्यं
ददा-ति २२<br>
इमा आपश्शान्ताश्शिवाश्शिवतमाः पूताः पूततमा मेध्यामेध्यतमा
अमृतां अमृतरसाः पाद्या आचमनीया अर्ध्यास्ता जुषन्तां
प्रतिगृह्यन्तां प्रतिगृह्णातु भगवान्
महाविष्णुर्विष्णवे नमः इति
पाद्यमाचमनीयमर्ध्यं ददाति २३<br>
इदं
विष्णुर्विचक्रमे इति प्रतिसरं वित्रंसयति २४<br>
देवतां नमस्कृत्वाथ
गन्धं ददाति इमे गन्धाश्शुभा दिव्यास्सर्वगन्धैरलङ्कृताः पूता
ब्रह्मपवित्रेण पूतास्सूर्यस्य रश्मिभिः २५
प्रतिगृह्यतां प्रतिगृह्णातु भगवान्
महाविष्णुर्विष्णवे नमः इति २६<br>
माल्यं ददाति इमे
माल्याश्शुभा दिव्यास्सर्वमाल्यैरलङ्कृताः पूता ब्रह्मपवित्रेण
पूतास्सूर्यस्य रश्मिभिः २७<br>
प्रतिगृह्यतां प्रतिगृह्णातु
भगवान् महाविष्णुर्विष्णवे नमः इति २८<br>
पुष्पं ददाति इमे पुष्पाश्शुभा
दिव्यास्सर्वपुष्पैरलङ्कृताः । पूता ब्रह्मपवित्रेण पूतास्सूर्यस्य
रश्मिभिः २९<br>
प्रतिगृह्यतां प्रतिगृह्णातु भगवान्
महाविष्णुर्विष्णवे नमः इति ३०<br>
धूपं
ददाति वनस्पतिरसो धूपो धूपेभ्यो धूप उत्तमः आघ्रेयस्सर्वदेवानां
धूपोऽयं प्रतिगृह्यताम् ३१<br>
प्रतिगृह्यतां प्रतिगृह्णातु
भगवान् महाविष्णुर्विष्णवे नमः इति ३२<br>
अथ दीपं ददाति
ज्योतिश्शुक्रश्च तेजश्च देवानां सततं प्रियः
भास्वरस्सर्वभूतानां दीपोऽयं प्रतिगृह्यताम् ३३<br>
प्रतिगृह्ययां
प्रतिगृह्णातु भगवान् महविष्णुर्विष्णवे नमः इति ३४<br>
अथ द्वादशनामभिः
पुष्पाणि दद्यात्तैरेव तर्पणानि कृत्वा कृसरपायसगुळोदनं हरिद्रोदनमिति
हवींषि । पवित्रं ते विततम् इति पायसं निवेदयेत् । घृताप्लुतं
पूर्णशरावं गुळोदनं निवेदयेत् । कृसरं तिलमिश्रमाज्यं
जुहुयात् वासुदेवाय स्वाहा । सङ्कर्षणाय स्वाहा ।
प्रद्युम्नाय स्वाहा । अनिरुद्धाय स्वाहा । ईशान्यै
स्वाहा । श्रियै स्वाहा । सरस्वत्यै स्वाहा । पुष्ट्यै स्वाहा । विष्णवे
स्वाहा । पुरुषसूक्तेन विष्णोर्नुकं तदस्य प्रियं प्रतद्विष्णुः
परोमात्रया विचक्रमे त्रिर्देवः इति द्वादशनामभिः
अमुष्मै स्वाहामुष्मै स्वाहा इति स्विष्टकृत्प्रभृति
सिद्धमाधेनुवरप्रदानात् ३५<br>
अथ सर्वहविषां बलिमुपहरति
त्वामेकमाद्यं पुरुषं पुरातनं नागयणं विश्वसृजं यजामहे ।
त्वमेव यज्ञो वि-हितो विधेयस्त्वमात्मनात्मन् प्रतिगृह्णीष्व
हव्यम् इति ३६<br>
अथाग्रेणाग्नि-मश्वत्थपर्णेषु हुतशेषं निदधाति
भूर्भुवस्सुवरोम् इति ३७<br>
द्विश्चतुर्वा प्रदक्षिणं
साग्निं परिक्रामति विश्वभुजे नमः । सर्वभुजे नमः । आत्मने नमः ।
परमा-त्मने नमः । सर्वात्मने नमः इति ३८<br>
ब्रह्मचारी गृहस्थो वा द्वादश
ब्राह्मणान् संयतान् हरिद्रोदनं भोजयेत् । सन्तिष्ठते
विष्णुप्रतिष्ठाविधिः ३९<br>
इति
बोधायनीयगृह्यशेषे द्वितीयप्रश्ने त्रयोदशोऽध्यायः
द्वितीयप्रश्ने चतुर्दशोऽध्यायः अथातो महापुरुषस्याहरहः परिचर्याविधिं
व्याख्यास्यामः १<br>
स्नातश्शुचि-श्शुचौ समे देशे गोमयेनोपलिप्य देवस्य
प्रतिकृतिं कृत्वाक्षतपुष्पैर्यथा-लाभमर्चयित्वा सह पुष्पोदकेन
महापुरुषमावाहयेत् ॐ भूः पुरुषमावाहयाम्यॐ भुवः पुरुषमावाहयाम्यॐ सुवः
पुरुषमावाहयाम्यॐ भूर्भुवस्सुवः पुरुषमावाह-यामि इत्यावाह्य आयातु भगवान्
महापुरुषः इति कुशैरासनं दद्यात् भगवतोऽयं कूर्चो
दर्भमयस्त्रिवृद्धरितस्सुवर्णस्तं
जुषस्व इति २<br>
अथ सावित्र्या पात्रमद्भिः प्रक्षाळ्य तिरःपवित्रमप आनीय
पुनस्तेनैवापोऽभिमन्त्र्य सपवित्रेणादित्यं दर्श-येत् ओम्
इत्यातमितोः ३<br>
तासां त्रीणि पदा विचक्रमे इति पाद्यं ददाति ४
अथ व्याहृतिभिर्निर्वाल्यं व्योह्य इदं विष्णुविचक्रमे इत्यर्ध्यं दद्यात्
५<br>
दिवो वा विष्णो इत्याचमनीयम् ६<br>
अथैनं स्नापयति आपो हिष्ठा मयोभुवः इति
तिसृभिः हिरण्यवर्णाश्शुचयः पावकाः इति चतसृभिः पवमानस्सुवर्जनः
इत्येतेनानुवाकेन ब्रह्म जज्ञानम् वामदेव्यर्चा यजुः
पवित्रेण इति ७<br>
अथा-द्भिस्तर्पयति केशवं तर्पयामि इति
द्वादशनामधेयैर्व्याहृतीभिः प्रदक्षिणमुदकं
परिषिच्य प्रणवेन वासो ददाति सावित्र्या यज्ञोपवीतं इदं
विष्णुर्विचक्रमे इत्याचमनीयं गन्धद्वाराम् इति गन्धं
इरावती इत्यक्षतं तद्विष्णोः इति पुष्पं सावित्र्या धूपं उद्दीप्यस्व
इति दीपं देवस्य त्वा इति हविर्निवेदनम् ८<br>
अथास्मै द्वादशनामभिः पुष्पाणि
दद्यात् । त्रीणि पदा विचक्रमे इति प्रतिपदं दद्यात् सुमृडीका भवन्तु
नः इत्यन्तेन ९<br>
अथैन वैष्णवीभि ऋग्यजुस्सामाथर्वभिः
स्तुतिभिस्तुन्वन्ति १०<br>
व्याहृतीभिः
पुरुषमुद्वासयेत् ॐ भूः पुरुषमुद्वासयामि इत्यादिभिः प्रयातु भगवान्
महापुरुषः क्षेमाय विजयाय पुनस्सन्दर्शनाय च इति ११
प्रतिमास्थानेष्वावाहनोद्वासनवर्जमहरहस्त्वाचक्षत
इत्याह भगवान् बोधायनः १२<br>
इति बोधायनीये गृह्यशेषे
द्वितीयप्रश्ने चतुर्दशोऽध्यायः अथ
द्वितीयप्रश्ने पञ्चदशोऽध्यायः अथातस्सम्प्रवक्ष्यामि
विष्णोस्स्नपनमुत्तमम् प्रासादस्याग्रतो विद्वान् कुर्यात्स्वपनमण्डपम् १
मण्डपस्य च मध्ये तु वेदिकां सम्प्रकल्पयेत् अचलप्रतिष्ठितो यत्र
देवस्तत्र न वेदिका २<br>
तस्यास्समीपे तत्स्थाने कलशस्थानमुत्तमम्
सङ्ख्या च नव तेषां तु स्थापनं प्रणवेन तु ३<br>
यत्किञ्चित्क्रियते चात्र
प्रणवेनैव कथ्यते स्थापनं कलशानां तु प्रागादीशानमन्ततः ४<br>
एतेनैव
क्रमेणात्र सर्वं कर्म विधीयते नवमं कलशं मध्ये स्थापयेदन्ततो बुधः ५
कूर्चेषु स्थापयेत्सर्वान् व्रीहिप्रस्थस्थितेषु च
व्रीहयश्शालयः प्रोक्ताः कलशस्थापने बुधैः ६
तेषामभावे यत्किञ्चिद्ग्राम्यं धान्यमिहेष्यते पूरयेत्कलशान्
सर्वान् शुद्धस्फटिकसन्निभैः ७<br>
जलैस्तु मध्यमं तत्र पञ्चगव्येन पूरयेत्
कूर्चान्निधाय सर्वेषु शरावैरपिधाय च ८<br>
अरिक्तैरेव कर्तव्यः
शरावैर्नवभिस्सदा अपिधानक्रिया तेषां
शालिजैरेव तण्डुलैः ९<br>
अर्चयेत्कलशान् सर्वान्
गन्धपुष्पादिभिः क्रमात् प्राप्ते मुहूर्त
आवाह्य परमात्मानमात्मवान् १०<br>
पूर्वोक्तविधिनावाह्य देवमानीय वेदिकाम्
अर्चयित्वा ततो विष्णुमर्चितैरेव सर्वशः ११<br>
आनीतं वेदिकायां तु
गोमयेनापरेण तु उपलिप्तेऽक्षतैः कीर्णे
शालिभिर्व्रीहिभिश्च तत् १२<br>
प्राङ्मुखं
देवमासीनं सन्निदध्यात्ततः क्षणात् तत्रैव त्वचलस्थाने न
चावाहनमिष्यते १३<br>
तत्रैव नित्यसान्निध्याद्देवस्य
परमात्मनः आसनादिक्रमाद्दद्यात्सूक्तं पौरुषमाश्रितः १४
ततः कलशमादाय कुर्यात्स्नपनमादितः मन्त्रा एते तु मन्तव्या स्नापने
परमात्मनः १५<br>
वैष्णवं सूक्तमापो हि हिरण्येति च सप्तकम्
पवमानानुवाकं च सर्वे साधारणास्स्मृताः १६<br>
अनुक्तमन्त्रं
यत्किञ्चिन्न गृह्णीयात्ततो बुधः अनेन विधिवत्कृत्वा स्नापनं
पुरुषस्य तु १७<br>
दत्वा पायसमन्नं तु शेषं परिसमापयेत्
नित्यदेवार्चने यत्स्यात् कलशस्नापनं तु वै १८
स्नापनस्य त्रयश्चोक्ताः ब्रह्मजज्ञानमन्त्रतः वामदेव्यं
ततः कुर्यात्पवित्रं यजुषश्च यत् १९<br>
पवमानानुवाकं च सर्वे
साधारणास्स्मृताः विषुवायनसङ्क्रान्तौ
चन्द्रसूर्यग्रहे तथा २०<br>
अर्चनायाश्च विच्छेदे
कदाचित्कालभेदतः उपघातेऽपि वान्यस्मिन् दुस्स्वप्ने तु
भयङ्करे २१<br>
आद्यं तु स्नापनं कुर्यात्सर्वशान्तिर्भविष्यति अथ
देवोत्सवं कुर्यान्मुच्यते सर्वपातकैः २२<br>
इह लोके परत्रापि
सुखमेवास्य वर्धते पश्चाद्विष्णोश्च सायुज्यमेतीत्यत्र न संशयः २३
जगद्धिताय कृष्णाय स्नापनं कृतवान् हि यः इत्याह भगवान् बोधायनः २४<br>
इति
बोधायनीये गृह्यशेषसूत्रे द्वितीयप्रश्ने पञ्चदशोऽध्यायः अथ
द्वितीयप्रश्ने षोडशोऽध्यायः अथातो
रुद्रप्रतिष्ठाकल्पं व्याख्यास्यामः १
चतुर्थ्यामष्टम्यामार्द्रायामपभरण्यां वा चतुर्दश्यां वा यानि चान्यानि
शुभनक्षत्राणि तेषु पूर्वेद्युरेव युग्मान् ब्राह्मणा-नन्नेन परिविष्य
पुण्याहं स्वस्ति ऋद्धिं इति वाचयित्वा समागतायां निशायां
कपिलापञ्चगव्येन सहिरण्ययवदूर्वाङ्कुराश्वत्थपलाशपर्णेन
सुवर्णोपधानं प्रति-कृतिं कृत्वाभिषिञ्चति आपो हिष्ठा मयुभुवः
इति तिसृभिः हिरण्यवर्णाश्शुचयः पावकाः इति चतसृभिः पवमानस्सुवर्जनः
इत्येतेनानुवाकेन व्याहृतिभिश्च २<br>
पुष्पफलाक्षतमिश्रयवदूर्वाङ्कुरं
पादपीठे निक्षिपति नमस्ते रुद्र मन्यवे इति ३<br>
प्रतिसरं बध्नाति
रक्षोहणं वाजिनम् इति ४<br>
अथ नदीतटाकह्रदनिर्झर-सरस्तीर्थानामन्यतमेष्वहतेन
वाससा कुशबन्धां मालामाच्छाद्याधिवासयति अवते हेडः उदुत्तमम् इति ५<br>
अथ
श्वोभूते स्नात्वाहतवाससश्चत्वारो ब्राह्मणाः प्रतिमामुत्थापयेयुः
उत्तिष्ठ ब्रह्मणस्पते इति ६<br>
अथ शुचौ देशे समवस्थाप्य
गायत्र्या गृह्य गोमूत्रं गन्धद्वारेति गोमयम् आप्यायस्वेति
च क्षीरं दधिक्राव्णेति वै दधि शुक्रमसि ज्योतिरसीत्याज्यं देवस्य त्वा
कुशादिकम् ७<br>
इत्येतत्पञ्चगव्यं नाम ८<br>
अत्राह कपिलाया वरं क्षीरं
श्वेतायास्तु वरं दधि रक्ताया वरमाज्यं च शेषौ शबळकृष्णयोः
इति ९<br>
एतेन नमस्ते अस्तु धन्वने इत्यष्टाभिः स्नापयति १०<br>
अथ शमापलाशखादिरबिल्वाश्वत्थविकङ्कतन्यग्रोधपनसाम्रशिरीषोदुम्बरसर्वयाज्ञिकवृक्षाणां
चर्मकषायकलशेनाभिषिञ्चति अश्वत्थे वो निषदनम् इत्येतेन ११
मणिमुक्ता-प्रवाळानामप्सु निमग्नानां
पूर्णकलशेनाभिषिञ्चति हिरण्यवर्णाः इति पूर्वोक्तेन १२<br>
हिरण्येन
तेजसा चक्षुर्विमोचयेत् तेजोऽसि इति १३<br>
लिङ्गे चेन्निवर्तते
चक्षुषोरभावात् १४<br>
अथ
देवयजनोल्लेखनप्रभृत्याग्निमुखात्
कृत्वा पक्वाज्जु-होति या त इषुश्शिवतमा इत्यान्तादनुवाकस्य १६
अथाज्याहुतीरुपजुहोति द्रापे सहस्राणि
इत्येताभ्यामनुवाकाभ्यां प्रत्यृचं सर्वो वै
रुद्रः इति पादपीठे स्पृशेत् १७
पुनस्ताभिरेवाज्याहुतीर्जुहुयात्
कद्रुद्राय इति नाभिदेशे स्पृशेत् १८<br>
पुनस्ताभिरेवाज्याहुतीर्जुहुयात् नमो
हिरण्यबाहवे इति मूर्ध्नि स्पृशेत् १९<br>
पुनस्ताभिरेवाज्याहुतीर्जुहुयात्
सर्वाङ्गमुपस्पृशेत् रुद्रेण समस्तेन २०<br>
ततः उदु त्यं जातवेदसम्
इत्युत्थाप्य पञ्चब्रह्मसञ्ज्ञकेन पञ्चानुवाकेन देवालयं
प्रवेश्य मणिमुक्ताप्रवाळसुवर्णरजतानि पादपीठे निधाय नमस्ते
रुद्र मन्यवे इति रुद्रं स्थापयेत् २१<br>
अथ
गन्धपुष्पधूपदीपान्याकाशोन्मुखानि
कृत्वा उपोत्थाया-वाहनं करोति
प्रणवयुक्तव्याहृतीभिर्व्यस्ताभिस्समस्ताभिश्च
ॐ भूः पुरुषमावा-हयाम्यॐ भुवः पुरुषमावाहयाम्यॐ सुवः पुरुषमावाहयाम्यॐ
भूर्भुवस्सुवः पुरुष-मावाहयामि इति आयातु भगवान् महादेवः
इत्यावाह्य रत्नाम्बुकलशेना-भिषिञ्चति प्रणवेन धारयेत्
ब्रह्म इति विज्ञायते २२<br>
प्रणवेन कूर्चं ददाति २३
विष्णुपदाश्यामाकपद्मपत्रकलशेन पाद्यं
ददाति २४<br>
एलालवङ्गतककोल-कर्पूरमिश्रकलशेनाचमनीयं ददाति २५
आपःक्षीरकुशाग्रैश्चाक्षतैर्यवतण्डुलैः ।
यवैस्सिद्धार्थकैश्चार्ध्यं ददाति इमा आपश्शिवाश्शिवतमाः
पूततमा मेध्या मेध्यतमा अमृता अमृतरसाः पाद्या आचमनीया अर्ध्यास्ता
जुषतां प्रतिगृह्यतां प्रतिगृह्णातु भगवान् महादेवो रुद्राय नमः इति
पाद्यमाचमनीयमर्ध्यं ददाति २६<br>
नमस्ते रुद्र मन्यवे इति
प्रतिसरं विस्रंसयति २७<br>
देवतां नमस्कृत्याथ गन्धं ददाति इमे
गन्धाश्शुभा दिव्यास्सर्वगन्धैरलङ्कृताः । पूता ब्रह्मपवित्रेण
पूतास्सूर्यस्य रश्मिभिः । प्रतिगृह्यतां प्रतिगृह्णातु भगवान्
महादेवो रुद्राय नमः इति २८<br>
अथ माल्यं ददाति इमे माल्याश्शुभा
दिव्यास्सर्वमाल्यैरलङ्कृताः पूता
ब्रह्मपवित्रेण पूतास्सूर्यस्य रश्मिभिः
प्रतिगृह्यतां प्रतिगृह्णातु भगवान् महादेवो रुद्राय नमः इति
२९<br>
अथ पुष्पं ददाति इमे पुष्पश्शुभा दिव्यास्सर्वपुष्पैरलङ्कृताः पूता
ब्रह्मपवित्रेण पूतास्सूर्यस्य रश्मिभिः प्रतिगृह्यतां प्रतिगृह्णातु
भगवान् महादेवो रुद्राय नमः इति ३०<br>
अथ धूपं ददाति वनस्पतिरसो धूपो
धूपाढ्यो धूप उत्तमः आघ्रेयस्सर्वदेवानां धूपोऽयं प्रतिगृह्यताम्
प्रतिगृह्यतां प्रतिगृह्णातु भगवान् महादेवो रुद्राय नमः
इति ३१<br>
अथ दीपं ददाति ज्योतिश्शुक्रश्च तेजश्च देवानां सततं प्रियः
भास्वरस्सर्वभूतानां दीपोऽयं प्रतिगृह्यताम् प्रतिगृह्यतां
प्रतिगृह्णातु भगवान् महादेवो रुद्राय नमः इति ३२<br>
अथ भवाय
इत्यष्टाभिः पुष्पाणि दद्यात्तैरेव तर्पणानि कृत्वा कृसरं पायसं गुळोदनं
हरि-द्रोदनमिति हवींषि पवित्रं ते विततम् इति पायसं निवेदयेत् ३३
घृताप्लुतं पूर्णशरावं गुळोदनं निवेदयेत् ३४
कृसरमाज्यमिश्रं जुहुयात् भवाय देवाय स्वाहा
इत्यष्टाभिः भवस्य देवस्य पत्न्यै स्वाहा इत्यादिभिः ३५<br>
अथ हरिद्रोदनं
जुहुयात् भवस्य देवस्य सुताय स्वाहा इत्यष्टाभिः ३६<br>
अथ त्र्यम्बकं यजामहे
मा नो महान्तं मा नस्तोके आर्द्रया रुद्रः हेती रुद्रस्य आरात्ते अग्निः
विकिरिद विलोहित सहस्राणि सहस्रधा सहस्राणि सहस्रशः इति ।
द्वादशनामभिः शिवाय शङ्कराय सहमानाय शितिकण्ठाय
कपर्दिने ताम्राय अरुणाय अपगुर-माणाय हिरण्यबाहवे सस्थिञ्जराय
बभ्लुशाय हिरण्याय स्वाहा इति ३७<br>
स्विष्टकृत्प्रभृति
सिद्धमाधेनुवरप्रदानात् ३८<br>
हविषां
बलिमुपहरति त्वामेक-माद्यं पुरुषं पुरातनं रुद्रं शिवं
विश्वसृजं यजामहे । त्वमेव यज्ञो विहितो विधेयस्त्वमात्मनात्मन्
प्रतिगृह्णीष्व हव्यम् इति ३९<br>
अथाग्रेणाग्निम-श्वत्थपर्णेषु हुतशेषं
निदधाति भूर्भुवस्सुवरोम् इति ४०<br>
द्विः चतुर्वा सहाग्निं प्रदक्षिणं
परिक्रामति विश्वभुजे नमः । सर्वभुजे नमः । आत्मने नमः ।
परमात्मने नमः इति ४१<br>
ब्रह्मचारी गृहस्थो वा द्वादश
ब्राह्मणान् संयतान् हरिद्रोदनेन भोजयेत् ४२<br>
सन्तिष्ठते
प्रतिष्ठाविधिः ४३<br>
इति बोधायनीये गृह्यशेषसूत्रे
द्वितीयप्रश्ने षोडशोऽध्यायः अथ
द्वितीयप्रश्ने सप्तदशोऽध्यायः अथातो
महादेवस्याहरहः परिचर्याविधिं व्याख्यास्यामः
स्नातश्शुचिस्समे शुचौ देशे गोमयेनोपलिप्य देवस्य
प्रतिकृतिं कृत्वाऽक्षतपुष्पैर्यथाला-भमर्चयित्वा सह पुष्पोदकेन
महादेवमावाहयेत् ॐ भूः पुरुषमावाहयामि इत्यादि आयातु भगवान्
महादेवः इति १<br>
यो रुद्रो अग्नौ इति यजुषा पात्रमभिमन्त्र्य
प्रक्षाळ्य तिरःपवित्रमप आनीय पुनस्तेनैवाभिमन्त्र्य सह
पवित्रेणादित्यं दर्शयेत् ओम् इत्यातमितोः २<br>
तासां पाद्यम्
इति पाद्यं ददाति ३<br>
अथ व्याहृतीभिर्निर्माल्यं व्यपोह्यार्घ्यमाचमनीयं
दत्वाऽभिषिञ्चति आपो हिष्ठा मयोभुवः इति तिसृभिः हिरण्यवर्णाश्शुचयः
पावकाः इति चतसृभिः पवमानस्सुवर्जनः इत्येतेनानुवाकेन ब्रह्म
जज्ञानम् कद्रुदाय त्वरितरुद्रं वाम-देव्यं आपो वा इदम् इति च ४<br>
अथ
व्याहृतीभिः प्रदक्षिणमुदकं परिषिच्य पवित्रं पादमूले निधायाद्भिस्तर्पयति
भवं देवं तर्पयामि इत्यष्टाभिः ५<br>
ॐ नमो भगवते रुद्राय त्र्यम्बकाय इति
वस्त्रयज्ञोपवीते दद्यात् ६<br>
भवाय देवाय नमः इत्यष्टाभिः पुष्पाणि
दद्यात् ७<br>
त्वरितरुद्रेण गन्धपुष्पधूपदीपं ददाति ८<br>
देवस्य त्वा इति
हविषो निवेदयेत् ९<br>
त्र्यम्बकम् इति परिषेकं दद्यात् १०<br>
अमृतोपस्तरणमसि इति
प्रतिपदं कृत्वा हविरविरुद्धं सर्वं स्वादु वस्तु कन्दमूलफलानि दद्यात्
११<br>
मुहूर्तमनवेक्षमाण आसीनो हविरुद्वासयामि इति निवेद्यमुद्वास्य
अमृतापिधानमसि इति प्रतिपदं कृत्वा त्र्यम्बकम् इत्याचमनीयं
दद्यात् १२<br>
सर्वोपकरणैरर्चयित्वा भवाय देवाय नमः इत्यादिभिः अमुष्मै
नमोऽमुष्मै नमः इति गन्धादीन् ददाति १३<br>
रौद्रीभिः
ऋग्यजुस्सामाथर्व-भिस्स्तुतिभिस्स्तुन्वन्त्यार्षैस्स्तोत्रैश्च
नमस्कृत्य प्रयातु भगवान् महादेवः इति विसर्जयति १४
लिङ्गस्थानेष्वावाहनोद्वासनवर्जमहरहः
स्वस्त्ययनमित्याचक्षत इत्याह भगवान् बोधायनः १५<br>
इति बोधायनीये गृह्यशेषसूत्रे द्वितीयप्रश्ने सप्तदशोऽध्यायः अथ
द्वितीयप्रश्ने अष्टादशोऽध्यायः अथातो रुद्रस्नानार्चनविधिं
व्याख्यास्यामः आदित एव तीर्थे स्नात्वोदेत्याहतं वासः परिधाय
शुचिः प्रयतो ब्रह्मचारी शुक्लवासाः ईशानस्य प्रतिकृतिं कृत्वा तस्य
दक्षिणाप्रत्यग्देशे तन्मुखः स्थित्वा आत्मनि देवताः स्थापयेत् प्रजनने
ब्रह्मा तिष्ठतु । पादयोर्विष्णुस्तिष्ठतु । हस्तयोर्हरस्तिष्ठतु ।
बाह्वो रुद्रस्तिष्ठतु । जठरेऽग्निस्तिष्ठतु । उदरे पृथिवी तिष्ठतु
। हृदये शिवस्तिष्ठतु । कण्ठे वसवस्तिष्ठन्तु । वक्त्रे सरस्वती तिष्ठतु ।
नासिकयोर्वायुस्तिष्ठतु । नयनयोश्चन्द्रादित्यौ तिष्ठेताम् । कणयोरश्विनौ
तिष्ठेताम् । ललाटे रुद्रास्ति-ष्ठन्तु । मूÞर्यादित्यास्तिष्ठन्तु । शिरसि
महादेवस्तिष्ठतु । शिखायां वासुदे-वस्तिष्ठतु । पृष्ठे पिनाकी तिष्ठतु ।
पुरतश्शूली तिष्ठतु । पार्श्वयोश्शिवाशङ्करौ तिष्ठेताम् । सर्वतो
वायुस्तिष्ठतु । सर्वतोऽग्निज्वाला मालापरिवृतास्तिष्ठन्तु ।
सर्वेष्वङ्गेषु सर्वा देवता यथास्थानं तिष्ठन्तु । मां
रक्षन्तु इति । अग्निर्मे वाचि श्रितः इति यथालिङ्गमङ्गानि
सम्मृज्याथैनं गन्धाक्षतपत्रपुष्पधूपदीपैराराधयेत् १<br>
अथैनं प्रसादयति
आराधितो मनुष्यैस्त्वं सिद्धैर्देवासुरादिभिः आराधयामि शक्त्या
त्वानुगृहाण महेश्वर २<br>
त्र्यम्बकं यजामहे इति च ३<br>
अथैनमावाहयति आ त्वा
वहन्तु हरयस्सचेतसश्श्वेतैरश्वैस्सह केतुमद्भिः ।
वाताजितैर्बलवद्भिर्मनोजवैरायाहि
शीघ्रं मम हव्याय शर्वोम् इति ४<br>
स्थापिते नावाहनम् ५<br>
अथास्मा आसनं ददाति
सद्योजातम् इति भवे भवे इति पाद्यं भवोद्भवाय नमः इत्यर्घ्यं रुद्राय
नमः इत्याचमनीयं व्याहृतीभिर्नि-र्माल्यं व्यपोह्याथैनं स्नापयति आपो
हिष्ठा मयोभुवः इति तिसृभिः हिरण्यव-र्णाश्शुचयः पावकाः इति
चतसृभिः पवमानस्सुवर्जनः इत्येतेनानुवाकेन ब्रह्म जज्ञानं कद्रुद्राय
सर्वो वै कया नश्चित्र आभुवत् आपो वा इदं सर्वम् इति च ६<br>
व्याहृतीभिः
प्रदक्षिणमुदकं परिषिच्य पवित्र पादमूले निधायाद्भिस्तर्पयति
भवं देवं तर्पयामि इत्यष्टाभिः वामदेवाय नमः इति वस्त्रं ज्येष्ठाय नमः
इति यज्ञोपवीतं रुद्राय नमः इत्याचमनीयं कालाय नमः इति गन्धं कलविकरणाय नमः
इत्यक्षतं बलविकरणाय नमः इति पुष्पं बलप्रमथनाय नमः इति धूपं सर्वभूतदमनाय
नमः इति दीपं मनोन्मनाय नमः इति काले नैवेद्यं रुद्राय नमः इत्याचमनीयं
ददाति ७<br>
अथास्याघोरतनूरुपतिष्ठते अघोरेभ्योऽथ घोरेभ्यः इति ८<br>
अथ
रुद्रगायत्रीं जपेत् तत्पुरुषाय विद्महे इत्येतां रौद्रीं
सहस्रकृत्व आव-र्तयेच्छतकृत्वोऽपरिमितकृत्वो वा दशावरम् ९
अथैनमाशिषमाशास्ते ईशान-स्सर्वविद्यानाम् इति १०
अथास्य मूर्ध्नि कलशधारया सन्ततमभिषिञ्चति नमस्ते रुद्र मन्यवे
इत्येकादशानुवाकान् जपेत् । सर्वो वै रुद्रः इति त्रीननुवाकान्
सद्यो जातम् इति पञ्चानुवाकान् इमा रुद्राय इति
द्वादशर्चानन्यांश्च
रौद्रम-न्त्रान्यथाशक्ति जपेत् ११
एवमेकादशकृत्वोऽभिषिञ्चति १२<br>
जपान्ते जपान्ते
अग्नाविष्णू सजोषसा इत्येकादशानुवाकानामेकमेकमनुवाकं जपेत् १३
सर्वेषामन्ते पुनराराधयेत् सद्यो जातम् इत्यासनादि दीपान्तं
पूर्वोक्तं सर्वं कृत्वा मनोन्मनाय नमः इति पायसादि
महाहविर्निवेदयेद्रौद्रीभिस्स्तुतिभिस्स्तुन्वन्ति १४
तदेतद्रुद्रस्नानार्चनं पापक्षयार्थी
व्याधिमोचनार्थी श्रीकामश्शान्तिकामः
पुष्टिकामस्तुष्टिकाम आयुष्काम आरोग्यकामो मोक्षकामश्च
कुर्यात् १५<br>
अथ यथाशक्ति दक्षिणां ददाति दशगावस्सुवर्णभूषिता
ऋषभैकादशास्तदभाव एकां गां दद्यादित्याह भगवान् बोधायनः १६<br>
इति
बोधायनीये गृह्यशेषसूत्रे द्वितीयप्रश्ने अष्टादशोऽध्यायः</p>
<h3 id="heading-25"></h3>
<p>अथ द्वितीयप्रश्ने एकोनविंशोऽध्यायः अथातः पुनःप्रतिष्ठाकल्पं
व्याख्यास्यामः पूर्वोक्तेषु नक्षत्रेषु यानि
चान्यानि शुभनक्षत्राणि शुक्लपक्ष उदगयने वसन्तादिकाले
पूर्वं प्रतिष्ठितस्यापि बुद्धि-पूर्वकमेकरात्रं
द्विरात्रमेकमासं द्विमासं वाऽर्चनाविच्छेदे
शूद्ररजस्वलापतिता-द्युपप्लवे वा पूर्वेद्युरेव युग्मान्
ब्राह्मणानन्नेन परिविष्य पुण्याहं स्वस्ति
ऋद्धिम् इति वाचयित्वा समागतायां निशायां जलाधिवास कृत्वा श्वोभूत
उत्थाय द्वौ कलशौ स्थापयेदेकं पञ्चगव्येन पूरयित्वाऽपरं शुद्धोदकेन
सह रत्नेन स्नापयेत् १<br>
अष्टसहस्रमष्टशतमष्टाविंशतिं वा मूलमन्त्रेण
रुद्रगायत्र्या स्नापयित्वा पुष्पाणि दद्याद्यथालाभमर्चयित्वा
गुडोदनं निवेदयेत् २<br>
एवङ्कृतेऽस्य शान्ति-र्भवति ३
बुद्धिपूर्वेणार्चनाविच्छेदे स्नापनं
कर्तव्यम् ४<br>
एवं कुर्वाणः स्वस्ति ऋद्धिमाप्नोतीत्याचक्षते ५
एवं पुनः प्रतिष्ठामन्त्रेण प्रतिष्ठापयेदित्याह भगवान् बोधायनः ६<br>
इति
बोधायनीये गृह्यशेषसूत्रे द्वितीयप्रश्ने एकोनविंशोऽध्यायः अथ
द्वितीयप्रश्ने विंशोऽध्यायः अतः परं प्रवक्ष्यामि पञ्चगव्यविधिं
क्रमात् उत्तमं द्रोणमेकं तु मध्यमं तु तदर्धकम् १<br>
तदर्धमधमं
ज्ञेयं त्रिविधं परिकीर्तितम् प्रथपादं घृतं प्रोक्तं गोमूत्र
द्विगुणं भवेत् २<br>
गोमयं कुडुपं प्रोक्तं दधि प्रस्थसमन्वितम् क्षीरं
प्रस्थद्वयं प्रोक्तं &ndash;३<br>
स्नापनं पञ्चगव्येन भुक्तिमुक्तिप्रदं
नृणाम् कपिलाया वरं क्षीरं श्वेतायास्तु वरं दधि रक्ताया वरमाज्यं वै
शेषौ शवलकृष्णयोः ४<br>
&ndash;प्रयतो देवस्य गृहं गत्वा पुरतो मण्डपे समे
देशे गोमयेनोपलिप्य व्रीहिभिर्यवैर्वा खारिमात्रं तदर्धं वा सङ्गृह्य
सौवर्णं राजतं कांस्यं मृण्मयं वा नव कलशान् याचति ५<br>
तन्तुना
परिवेष्ट्य शुचौ देशे निधाय स्थण्डिलस्य दक्षिणता उदङ्ङासीनो &ndash;दशनामभिर्ब्राह्मणानामन्त्र्य पुण्याहं वाचयित्वा
प्रोक्ष्य व्रीहिभिस्स्थण्डिलं कृत्वा तस्य मध्यतः
प्रादेशाद्दक्षिणवामपार्श्वे सुवर्ण-शकलेन
ऋजुमुल्लिखेत् ब्रह्म जज्ञानम् इति दक्षिणतः । पिता विराजाम्
इत्युत्तरतः । तयोर्दक्षिणतो नाके सुपर्णम् इति तयोरुत्तरतः
आप्यायस्व इति । सन्ततमृजुमुल्लिखेत् यो रुद्रो अग्नौ इति पश्चात् ।
सर्वो वै रुद्रः इति पुरस्तात् । तयोः पश्चात् इदं विष्णुर्विचक्रमे इति
। तयोः पुरस्तात् इन्द्रं विश्वा अवीवृधन् इति ६<br>
अथाभ्युक्ष्य शकलं
निरस्याप उपस्पृश्य भूर्भुवस्सुवरॐ ब्रह्मणे नमः इति
मध्यमपदेऽभ्यर्च्य ईशानाय नमः इतीशपदे तत्पुरुषाय नमः
इति पूर्वे अघोराय नमः इति दक्षिणे वामदेवाय नमः इत्युत्तरे सद्योजाताय
नमः इति पश्चिमे हृदयाय नमः इति दक्षिणपूर्वे शिरसे नमः
इत्युत्तरपूर्वे शिखायै नमः इति
दक्षिणपश्चिमे कवचाय नमः इति पश्चिमोत्तरे
अस्त्राय नमः इति दिग्विदिक्ष्वभ्यर्च्य ब्रह्मणे नमः इति
मध्ये प्रधानकलशं स्थाप्य ईशादिपदेषु तत्तन्मन्त्रेण कलशान् संस्थाप्य
प्रोक्षणीस्संस्कृत्य पात्राणि प्रोक्ष्य गव्यानि च
प्रोक्षणीपात्रपरिमाणं कुशोदकं देवस्य
त्वा इति ब्रह्मकुम्भे आनयति । आपो वा इदं सर्वम् इत्यभिमन्त्र्य
कूर्चं निधायेशपात्रे सपवित्रेण क्षीरम् । पुरुषे दधि । अघोरे
घृतम् । सौम्ये गोमयम् । वारुणे गोमूत्रम् । हृदये पिष्टं कदळ्यादीनि च ।
नाळिकेरं शिरसि । आमलकं शिखायाम् । कवचे हारिद्रम् ।
तत्तन्मन्त्रेणावाहनाद्याचमनान्तं
कृत्वा सम्परिस्तीर्याथैनं स्नापयति आपो हिष्ठा मयो भुवः इति तिसृभिः
हिरण्यवर्णाश्शुचयः पावकाः इति चतसृभिः पवमानस्सुवर्जनः
इत्येतेनानुवाकेन ब्रह्म जज्ञानं कद्रुद्राय सर्वो वै कया
नश्चित्रः आपो वा इदम् इति प्रदक्षिणमुदकं व्याहृतीभिः
परिषि-च्याथाद्भिस्तर्पयति । स्वेन मन्त्रेण
गन्धपुष्पधूपदीपैरभ्यर्च्य
बलिमुपहृत्य तत्सवितुर्वरेण्यम् इति सद्यःपात्रमादाय
ब्रह्मपात्रेण योजयेत् सद्योजातम् इत्य-नुवाकेन ।
गन्धद्वाराम् इति वामदेवमादाय वामदेवानुवाकेन
ब्रह्मपात्रेण योजयेत् । आप्यायस्व इति
क्षीरकुम्भमादायेशानानुवाकेन योजयेत् ।
दधिक्राव्ण्णः इति दध्यादाय पुरुषानुवाकेन योजयेत् ।
शुक्रमसि इत्यनुद्रुत्य घृतमादायाघोरानुवाकेन योजयेत् । सोहमिति
&ndash;फलैरवकीर्य गन्धा-दिभिरभ्यर्च्य व्योमव्यापिना सम्पूज्य पञ्चगव्यं
भवतीति ७<br>
अथ देवस्य समीपं गत्त्वा निर्माल्यं व्यपोह्य प्रणवेन
&ndash;देवस्य त्वा सवितुः प्रसवेऽश्विनो-र्बाहुभ्यां पूष्णो
हस्ताभ्यामश्विनोर्भैषज्येन तेजसे
ब्रह्मवर्चसायाभिषिञ्चामि देवस्य त्वा सवितुः
प्रसवेऽश्विनोर्बादुभ्यां पूष्णो
हस्ताभ्यां सरस्वत्यै भैषज्येन वीर्यायान्नाद्यायाभिषिञ्चामि
देवस्य त्वा सवितुः प्रसवेऽश्विनोर्बाहुभ्यां पूष्णो
हस्ताभ्यामिन्द्रस्येन्द्रियेण
श्रियै यशसे बलायाभिषिञ्चामि इति त्रिभिः । अथ पिष्टामलकहरिद्रादिभिः
स्नापयति । सुरभिमत्याऽब्लिङ्गाभिर्वारुणीभिः हिरण्यवर्णाभिः
पावमानीभिः व्याहृतीभिरन्यैश्च पवित्रसमूहैश्चमकनमकादि-भिरभिषेकं
कुर्यात् ८<br>
पुनरेव यथाशक्ति दक्षिणां दद्यादाचार्याय
वस्त्रकुण्ड-लाभरणाङ्गुलीयधेनुभूम्यादीनि दद्यात् ९
सर्वं पाप्मानं तरति तरति ब्रह्महत्यां ब्रह्मणस्सायुज्यं
सलोकतामाप्नोति १०<br>
नाळिकेराम्रपनसकदळीनां फलत्रयम्
शर्करामधुसंयुक्तं पञ्चामृतमिति स्मृतम् ११<br>
ब्रह्मपात्रस्थितं तोयं
चतुःप्रस्थं प्रचक्षते &ndash;कपित्थफलमात्रकम् १२<br>
यावत्सम्पादितं
भक्त्या तावत्सम्पादयेद्बुधः इत्याह भगवान् बोधायनः १३<br>
इति
बोधायनीये गृह्यशेषसूत्रे द्वितीयप्रश्ने विंशोऽध्यायः अथ
द्वितीयप्रश्ने एकविंशोऽध्यायः अथातस्सम्प्रवक्ष्यामि देवस्य स्नपने
विधिम् महतो लिङ्गदेशे वा कारयेद्वेदिकां बुधः १<br>
मण्डलं च
पुराणोक्तं कृत्वा स्नपनमारभेत् अचलप्रतिष्ठितो यत्र देवस्तत्र न
वेदिका २<br>
तस्यास्समीपे तत्स्थाने कलशस्थानमुत्तमम् सङ्ख्या च नव तेषां तु
स्थापनं प्रणवेन तु ३<br>
यत्किञ्चित्क्रियते तत्र प्रणवेनैव कथ्यते
स्थापनं कलशानां तु प्रागादीशानमन्ततः ४<br>
एतैरेव क्रमैरत्र
सर्वं कर्म विधीयते नवमं कलशं मध्ये स्थापयेदन्ततो बुधः ५
कूर्चेषु स्थापयेत्सर्वं व्रीहिभिस्तण्डुलेषु च
व्रीहयश्शालयः प्रोक्ताः कलशांस्थापयेद्बुधः ६
तेषामभावे यत्किञ्चिद्ग्राम्यं धान्यमिहेष्यते पूरयेत्कलशान्त्सर्वान्
शुद्धस्फटिकसन्निभैः ७<br>
जलैस्तु मध्यमं तत्र पञ्चगव्येन पूरयेत्
कूर्चान्निधाय सर्वेषु शरावैरपिधाय च ८<br>
अरिक्तैरेव
कर्तव्यश्शरावैर्नवभिस्सदा अपिधानक्रिया तेषां
शालिजैरेव तण्डुलैः ९<br>
अर्चयेत्कलशान्त्सर्वान् गन्धपुष्पादिभिः
क्रमात् प्राप्ते मुहूर्त आवाह्य परमात्मानमात्मवान् १०
रुद्रदेवं शिवं साक्षाद्यच्च सर्वस्य दैवतम्
तस्मादावाहयेत्प्राज्ञः सर्वत्रावाहने विधिः ११<br>
एष
औत्सर्गिकः प्रोक्तो देवतानां च तर्पणे नारायणादि विष्णोस्स्याद्रुद्रस्य
तु शिवादिकम् १२<br>
जपध्यानादि सर्वं स्यात् विकल्पं मनसि श्रयेत् रौद्रं
च सूक्तमापो हि हिरण्येति च सप्तकम् १३<br>
वैकल्पिकैरेव कुर्यान्मध्येति तु
न विद्यते अथ हैके वदन्त्येवं स्नापने तु महाप्रभोः १४<br>
सद्योजातादिपञ्चैव
सर्वो वै रुद्र इत्यपि एतैरन्यैश्च कुर्याद्वै स्नापनं सार्वकालिकम् १५<br>
एवं
च कुर्यात्स्नाने तु स्नापनेऽर्चा तथा भवेत् इत्याह भगवान् बोधायनः १६<br>
इति
बोधायनीये गृह्यशेषसूत्रे द्वितीयप्रश्ने एकाविंशोऽध्यायः अथ
द्वितीयप्रश्ने द्वाविंशोऽध्यायः अथ देवयोः
पूजाकरणे सर्वत्र त्रीणि पदा विचक्रमे त्र्यम्बकं यजामहे
इत्येता-भ्यां यथालिङ्गमासनं पाद्यमाचमनीयं च १
एतयोस्त्रैवर्णिकधर्मत्वात् सर्वत्र
वचनाल्लोकप्रसिद्धप्राप्तप्रतिषेधाभावात् क्रियत इति ह स्माह बोधायनः २<br>
एवं
प्रतिष्ठाप्य वा कुर्यात्तयोरेव सायुज्यं सलोकतामाप्नोति ३<br>
यदि
त्रिंशत्संव-त्सरादूर्ध्वं क्रियेत ततो देवयोः परमं
पदं ब्रह्मसञ्ज्ञितं तदेव सगण आप्नोति ४<br>
यदि तत्प्रवणः स्याद्य उ चैनदेवं
विदुर्यस्मै प्रब्रूते यस्मै वा करोति तस्मै शतं दद्यान्माषाणां
ब्राह्मणो राजन्यस्सहस्रं दद्याद्वैश्यो यथाश्रद्धं
दद्यात् ५<br>
न स्त्रीशूद्रौ कुर्यातां यदि कुर्यातां
स्वतन्त्रोपदेशे आचार्य आश्रय इति ६
स्वतन्त्रयोस्तयोश्चेद्वृत्तिक्षीणोऽपि ब्राह्मणः
पतत्येवेति शालिकिः ७<br>
अथ देवयोर्यथाकामी
स्याद्यस्याङ्कस्याञ्चिदवस्थायां
जले वा स्थण्डिले वा प्रतिमासु वा सर्वं कृत्वाऽभ्यर्चयेन्न तु प्रमाद्येत्
८<br>
देशाभावे द्रव्याभावे साधारणे कुर्यान्मनसा वाऽर्चयेदिति । तदाह भगवान्
पत्रं पुष्पं फलं तोयं यो मे भक्त्या प्रयच्छति । तदहं
भक्त्युपहृतमश्नामि प्रयतात्मनः । इति ९
भक्तिनम्रः एतान्मन्त्रानधीयीत न त्वेवानर्चकः स्यादन्यतरस्योभयोर्वा
ततस्तयोरेव सायुज्यं सलोकतामाप्नोति १०<br>
य एतयोरर्चनां कुरुतेऽन्यत्र
पुत्रशिष्येभ्यः स्त्रियाश्च तस्मै सौवर्णं शङ्खं सुवर्णोपधानं वा
दद्यादृषभं रुद्रस्य दक्षिणेत्याह भगवान् बोधायनः ११
प्रतिष्ठाकरणे स्नापनकरणे वाचार्याय तदुपकरणं सर्वं दत्वा
ऋषभैकादश गा दद्यादित्याह भगवान्बोधायनः १२<br>
इति बोधायनीये गृह्यशेषसूत्रे
द्वितीयप्रश्ने द्वाविंशोऽध्यायः अथ देवयोः पूजाकरणे ।
अथातस्सम्प्रवक्ष्यामि । अतः परं
प्रवक्ष्यामि । अथातः पुनःप्रतिष्ठाकल्पम् । अथातो
रुद्रस्नानार्चनविधिम् । अथातो
महादेवस्याहरहः । अथातो रुद्रप्रतिष्ठाकल्पम् । अथातस्सम्प्रवक्ष्यामि
विष्णोः । अथातो महापुरुषस्याहरहः । अथातो विष्णुप्रतिष्ठकल्पम् । यथो
एतद्ग्रहाणाम् । अथाहुते प्रसिद्धमुपनयनम् ।
अथातोऽश्वत्थसंस्कारम् । अथ
जडबधिरमूकानां संस्कारम् । अथ राजन्यवैश्ययोः । अथातो
यज्ञोपवीतविधिम् । अथातः पुत्रप्रतिग्रहकल्पम् । अथ
माघमासे । अथ प्रजार्थिहोमः । अथ मङ्गलानि । अथ गर्भाधानम् ।
अथातः पञ्चमीश्राद्धम् २२<br>
अथातः पञ्चमीश्राद्धम् । अथ गर्भाधानम् ।
अथ मङ्गलानि । अथ प्रजार्थिहोमः । अथ माघमासे । अथातः पुत्रप्रतिग्रहकल्पम्
। अथातो यज्ञोपवीतविधिम् । अथ राजन्यवैश्ययोः । अथ जडबधिरमूकानां संस्कारम्
। अथातोश्वत्थसंस्कारम् । अथाहुते प्रसिद्धमुपनयनम् । यथो एतद्ग्रहाणाम् ।
अथातो विष्णुप्रतिष्ठाकल्पम् । अथातो महापुरुषस्याहरहः ।
अथातस्सम्प्रवक्ष्यामि विष्णोः । अथातो
रुद्रप्रतिष्ठाकल्पम् । अथातो महादेवस्याहरहः । अथातो
रुद्रस्नानार्चनविधिम् । अथातः पुनः
प्रतिष्ठाकल्पम् । अतः परं प्रवक्ष्यामि ।
अथातस्सम्प्रवक्ष्यामि देवस्य । अथ देवयोः पूजाकरणे २३<br>
इति
बोधायनीये गृह्यशेषसूत्रे द्वितीयप्रश्नः समाप्तः</p>
<h2 id="heading-26"></h2>
<h3 id="heading-27"></h3>
<p>अथ तृतीयप्रश्ने प्रथमोऽध्यायः अथातः पवित्राणां
पवित्रायातिपवित्रायापराजिताय
गुह्याय ब्रह्महृदयाय ॐकारकल्पं व्याख्यास्यामः १<br>
यत्र ग्राम्याणां पशूनां
शब्दं नोपशृणुयादपां समीपे ब्रह्मवृक्षेणैकस्थूणां कुटीं प्राङ्मुखां
कारयेत् २<br>
कुशध्वजी कुशवेष्टी कुशचीरवासाः कुशोपवीतः कुशोपविष्टः
कुशहस्तः कुशमेखलां धारयमाणः त्रिषवणस्नायी कुशशायी
शाकयावकयोर्भैक्षाहार
आदित्याभिमुखस्तिष्ठ-न्नोङ्कारं पञ्चसहस्रं
जपेत्ततोऽस्य मन्त्रास्सर्वे सिध्यन्ति सर्वे वेदा अधीता भवन्ति
सर्वेषु वेदेषु चीर्णव्रतो भवति सर्वेषु तीर्थेषु स्नातो भवति
सर्ववेदो ज्ञातो भवति सर्वैर्देवैर्ज्ञातो भवति
सर्वयज्ञक्रतुभिरिष्टवान्
भवत्याचक्षुषः पङ्क्तिं पुनाति मातापितृदोषैः पुरुषदोषैश्च
निर्दोषः पूतो भवति चण्डालश्वपाकानां पुनाति ३
श्वेतायास्सरूपवत्सायाः पयसि
स्थालीपाकं श्रपयित्वाऽऽदित्याभिमुख ओङ्कारसहस्रेणाभिमन्त्रितं
कृत्वा स्वयं प्राश्नीयात् सप्तानां पुरुषाणामलक्ष्मीं नुदति
जातिस्मरत्वं लभते श्रियं देवीं भजते
ब्रह्मचर्यमस्याविच्छिन्नं सन्ततं भवति
४<br>
प्रणवाद्यास्तथा वेदाः प्रणवे पर्यवस्थिताः वाङ्मयं प्रणवं सर्वं
तस्मात्प्रणवमभ्यसेत् ५<br>
प्रणवेन विहीनं यत्तन्मन्त्रं
प्राणहीनकम् सर्वमन्त्रेषु मन्त्राणां प्राणः प्रणव
उच्यते ६<br>
इत्याह भगवान् बोधायनः ७<br>
इति बोधायनीये गृह्यशेषसूत्रे
तृतीयप्रश्ने प्रथमोऽध्यायः</p>
<h3 id="heading-28"></h3>
<p>अथ तृतीयप्रश्ने द्वितीयोऽध्यायः अथातो
व्याहृतिकल्पं व्याख्यास्यामः त्रिषवणं
स्नायादवश्शय्यासनस्त्रि-रात्रमहोरात्रं
वोपोष्य द्वादशसहस्रं व्याहृतीर्जपेत् १<br>
कृतपुरश्चरणोऽथ कर्मा-ण्यारभते २
दधिमधुघृताक्तानां पलाशसमिधामाहुतिसहस्रं जुहुयाद्ब्रह्म-वर्चसकाम
आज्येन तेजस्कामः पयसा पशुकामो दध्नेऽन्द्रियकाम
ओदनेनान्ना-द्यकामो
व्रीहिभिर्यवैर्धान्यकामः
कन्याकामो लाजैस्तिलै राक्षोघ्नं पापनाशनं च सद्य एव विनश्यति ज्वरो
वानस्पत्यानां न्यग्रोधैः पुत्रकामः
प्लक्षैर्गृहका-मोऽश्वत्थैः
पुष्टिकामश्शमीमयैश्शान्तिकामोऽपामार्गैर्वश्यकामः
खादिरैराधि-पत्यकामोऽर्कसमिद्भिरर्थकामः
पलाशसमिद्भिस्सर्वकामः ३<br>
यावज्जुहोति तावदाप्नोतीति ह स्माह भगवान् बोधायनः
४<br>
इति बोधायनीये गृह्यशेषसूत्रे तृतीयप्रश्ने द्वितीयोऽध्यायः अथ
तृतीयप्रश्ने तृतीयोऽध्यायः अथातो दुर्गाकल्पं
व्याख्यास्यामः यज्ञोपवीतं रक्तपद्मपुष्पं
सम्भारानुपकल्प्य मासिमासि
कृत्तिकापूर्वाह्णे गोमयेन गोचर्ममात्रं
चतुरश्रं स्थण्डिलं कृत्वा प्रोक्ष्य शौचेन सुव्रतस्तिष्ठन्
भगवतीमावाहयेत् जातवेदसे इति ओमार्यां रौद्रीमा-वाहयामि
इत्यावाह्य तामग्निवर्णां इति कूर्चं दत्वा अग्ने त्वं पारय इति
यज्ञोपवीतं दत्वाऽथैनां स्नापयति आपो हिष्ठा मयोभुवः इति तिसृभिः
हिरण्यवर्णाः इति चतसृभिः पवमानः इत्येतेनानुवाकेन
मार्जयित्वा आर्यायै रौद्र्यै महाकाळ्यै महायोगिन्यै
सुवर्णपुष्प्यै देवसङ्कीर्त्यै महायज्ञ्यै महावैष्णव्यै
महापृथिव्यै मनोगम्यै शङ्खधारिण्यै नमः
इत्येकादशनामधेयैर्गन्धपुष्पधूपदीपैः
अमुष्यै नमोऽमुष्यै नमः इत्येतैरेवार्चयित्वा सावित्र्या भगवत्यै
दुर्गादेव्यै हविर्निवेदयामि इति हविर्निवेद्य
शेषमेकादशनामधेयैर्हुत्वा पञ्चदुर्गा जपेद्दश स्वस्ति
जपेत् जातो यदग्ने वषट् ते विष्णो वास्तोष्पते एवावन्दस्व आ नो
नियुद्भिः हिरण्यवर्णाः अभयं कृणोतु अश्वावतीः त्वं वरुणः बृहस्पते
युवमिन्द्रश्च स्वस्ति न इन्द्रो वृद्धश्रवाः इति जपित्वा शं च मे
मयश्च मे इत्येतैरेका-दशभिरनुवाकैश्च जपेत् सावित्र्या भगवत्यै
दुर्गादेव्यै हविरुद्वासयामि इत्युद्वा-स्य शेषं
ब्राह्मणेभ्यो दत्वा संवत्सरमुपासीत १
सर्वकामास्सिध्यन्तीत्याह
भगवान् बोधायनः २<br>
इति बोधायनीये गृह्यशेषसूत्रे तृतीयप्रश्ने तृतीयोऽध्यायः</p>
<h3 id="heading-29"></h3>
<p>अथ तृतीयप्रश्ने चतुर्थोऽध्यायः अथात उपश्रुतिकल्पं व्याख्यास्यामः
आदित्यवारेऽङ्गारकवारे वा चतुर्थ्या-मष्टम्यां चतुर्दश्यां
भरण्यां कृत्तिकायां वा क्रियेत १<br>
पूर्वेद्युरकृतभुक्ति-श्शुचिर्ब्रह्मचारी
भूत्वाऽथ प्रदोषेऽग्निमुपसमाधाय सम्परिस्तीर्य तस्य दक्षिणत
उपश्रुतिमावाहयेत् ॐ भूः रात्रीं
देवीमावाहयाम्यॐ भुवरुपश्रुतिं देवीमावाह-याम्यॐ
सुवर्महारात्रीं देवीमावाहयाम्यॐ भूर्भुवस्सुवः महाकाळरात्रीं
देवीमा-वाहयामि इत्यावाह्याथैनां स्नापयति आपो हिष्ठा मयोभुवः
इति तिसृभिः हिरण्यवर्णाः इति चतसृभिः पवमानः इत्येतेनानुवाकेन
मार्जयित्वा गन्धैः कृष्णपुष्पैर्धूपैर्दीपैरलङ्कृत्याज्यं
संस्कृत्य जुहोति रात्र्यै देव्यै स्वाहोपश्रुत्यै देव्यै स्वाहा
महारात्र्यै देव्यै स्वाहा महाकाळरात्र्यै देव्यै स्वाहा निशायै स्वाहा
क्षपायै स्वाहा कृष्णायै स्वाहाऽन्धकारिण्यै स्वाहा यत इन्द्र
भयामहे स्वस्तिदा विशस्पतिः इति द्वाभ्यां च जुहोति २<br>
अथ समन्तं
परिषेकं कृत्वा रात्रिसूक्तेनो-पतिष्ठते ३<br>
व्याहृतीभिः रात्रीं
देवीमुद्वासयामि इत्युद्वास्याथ व्रजेत् श्मशानदेशे
देवागारे श्रोत्रियागारे कुलालकारुदेशे वा गच्छेत् ४<br>
नवधनुर्मात्रात्
कर्णौ बध्नाति ५<br>
स्वस्ति न इन्द्रो वृद्धश्रवाः इत्येतामृचं जपित्वा
विमुञ्चेद्व्यक्तं तत्प्र-तिगृह्यतामनुरूपं युज्यतां
सर्वकर्मणां चारम्भ इत्याह भगवान् बोधायनः ६<br>
इति बोधायनीये गृह्यशेषसूत्रे तृतीयप्रश्ने चतुर्थोऽध्यायः</p>
<h3 id="heading-30"></h3>
<p>अथ तृतीयप्रश्ने पञ्चमोऽध्यायः
अथातश्श्रीकल्पं व्याख्यास्यामः शुक्लपक्षस्य पञ्चम्यां पौर्णमास्यामपि वा
श्रियं कदम्बमयीं बिल्वसारमयीं स्थण्डिले वा विधायाहोरात्रोपोषितश्शुचिः
कृतशौचस्समे देशे गोमयेन गोचर्ममात्रं चतुरश्रं स्थण्डिलमुपलिप्य
गन्धमुमनसस्सम्प्रकीर्य हिरण्मयेन पात्रेणोदकं पूरयित्वा
गन्धान् सुमनसः तस्मिन् हिरण्यवर्णां हरिणीम् इति द्वाभ्यां ॐ भूः
श्रियमावाहयामि ॐ भुवः श्रियमावाहयामि ॐ सुवः श्रियमावाहयामि ॐ
भूर्भुवस्सुवः श्रियमा-वाहयामि इत्यावाह्य कर्दमेन इति द्वाभ्यां
प्रसिद्धं प्रोक्ष्य अश्वपूर्वां इति स्नापयित्वा गन्धद्वाराम्
इति गन्धं ददाति कां सोऽस्मि ताम् इति पुष्पं ददाति उपैतु माम् इति धूपं
ददाति चन्द्रां हिरण्मयीम् इति दीपं ददाति चन्द्रां प्रभासाम् इति
नैवेद्यं ददाति १<br>
अथ देव्या दक्षिणतोऽग्निमुपसमाधाय सम्परिस्तीर्य
महाव्रीहिभिस्तण्डुलैः पायसं चरुं श्रपयित्वा हविर्द्विधा कृत्वा
मनसः कामम् इत्यभिप्रेत्य काममन्नं वाऽऽज्यमिश्रं श्रीसूक्तेन
पञ्चदशर्चेन हविर्जुहोति २<br>
तेन सूक्तेन श्रियै नमः पुष्ट्यै नमो
धात्र्यै नमस्सरस्वत्यै नमः इति बलिमुपहरति ३<br>
पद्मपुष्पाणि यथालाभं
गृहीत्वा प्रत्यङ्गं निमार्ष्टि क्षुत्पिपासाम् इत्यलक्ष्मीं
निर्णुदति ४<br>
एवमेवाहरहर्मासिमासि वा महान्तं पोषं पुष्यति धन्यं
यश-स्यमारोग्यमायुष्यं पुत्र्यं पशव्यं तस्य
महत्स्वस्त्ययनमित्याह भगवान् बोधायनः
५<br>
इति बोधायनीये गृह्यशेषसूत्रे तृतीयप्रश्ने पञ्चमोऽध्यायः अथ
तृतीयप्रश्ने षष्ठोऽध्यायः अथातस्सरस्वतीकल्पं
व्याख्यास्यामः शुक्लपक्षे त्रयोदश्यां वोत्तरयोः फल्गुन्योर्वा
पुण्ये नक्षत्रेऽथ देवयजनोल्लेखनप्रभृत्या प्रणीताभ्यः
कृत्वाऽग्रे-णाग्निं सरस्वतीमावाहयति आयातु वरदा
देव्यक्षरं ब्रह्मसम्मितम् । गायत्रीं छन्दसां मातेदं ब्रह्म जषस्व नः १
सरस्वतीमावाहयामि इत्यावाह्यात्र स्थानानि कल्पयति वाग्देव्यै
कल्पयामि गीर्देव्यै कल्पयामि सरस्वत्यै कल्पयामि ब्राह्म्यै
कल्पयामि इति २<br>
अथैनाः स्नापयति आपो हिष्ठा मयो भुवः हिरण्यवर्णाः
पवमानस्सुवर्जनः इत्येतेनानुवाकेन
मार्जयित्वाऽद्भिस्तर्पयित्वै-तैरेव
नामधेयैर्गन्धपुष्पधूपदीपैः अमुष्यै नमोऽमुष्यै नमः इति
परिधानप्रभृत्या-ग्निमुखात्कृत्वा
पक्वाज्जुहोति पायसं वा चोदयित्री सूनृतानां पावीरवी कन्या इति
द्वाभ्याम् ३<br>
अथाज्याहुतीरुपजुहोति प्रणो देवी आ नो दिवः ये ते
सरस्व ऊर्मयः उत नः प्रिया प्रियासु इमा जुह्वाना यस्ते स्तनश्शशयः
देवीं वाच-मजनयन्त यद्वाग्वदन्ती इत्येतेन सूक्तेन ४<br>
स्विष्टकृत्प्रभृति
सिद्धमाधेनुवर-प्रदानात् ५<br>
आथाग्रेणाग्निं पलाशपर्णेषु हुतशेषं
निवेदयित्वा बाह्यबलिं दत्वोदेत्यापरेणाग्निं प्राङ्मुखं
कुमारमुपवेश्य विद्यारम्भं कुरुते ६<br>
अनन्तरं देवीमुद्वासयेत्
उत्तमे शिखरे देवि भूम्यां पर्वतमूर्धनि । ब्राह्मणेभ्यो ह्यनुज्ञानं
गच्छ देवि यथासुखम् ७<br>
इति पुनरागमनाय पुनर्दानाय ८<br>
एवमेव मासि मासि
विद्याकाङ्क्षी सरस्वतीमाराधयेदित्याह भगवान् बोधायनः ९<br>
इति
बोधायनीये गृह्यशेषसूत्रे तृतीयप्रश्ने षष्ठोऽध्यायः अथ
तृतीयप्रश्ने सप्तमोऽध्यायः अथातो विष्णुकल्पं व्याख्यास्यामः
आषाढकार्तिकफाल्गुनशुक्लपक्षेषु द्वा-दश्यां यदा श्रद्धा
भवत्यहोरात्रमुपोषितश्श्वोभूते प्राग्वोदग्वाऽरण्ये शुचिर्गृहे वा
यत्र रोचते मनस्तत्र स्थण्डिलेऽग्निमुपसमाधाय सम्परिस्तीर्याप्रणीताभ्यः
कृत्वा सिद्धे पायसे यत्ते पवित्रं पवित्रं ते विततम् इत्युदाहृत्य ओम्
इति वि-द्युद्गन्धोशीरमयं भगवन्तं श्वेतपीतरक्तप्रतिसरेणावेष्ठ्य
स्थापयित्वावाहयेत् ॐ भूः पुरुषमावाहयाम्यॐ भुवः
पुरुषमावाहयाम्यॐ सुवः पुरुषमावाहयाम्यॐ भूर्भुवस्सुवः
पुरुषमावाहयामि इत्यावाह्य
प्रसिद्धमासनस्नानपाह्याचमनीयानि
दद्यात् सर्वसुरभिगन्धपुष्पधूपदीपमाल्यैरभ्यर्च्य यथोपपन्नं
बर्हिष्यश्वत्थपर्णे प्रस्तरे गोभिर्जुष्टम्
इति धूपभाजने न्यस्यति १<br>
ततष्षोडशाज्याहुतीर्जुहोति पुरुषसुक्तेन परो
मात्रया इति तिसृभिः । पवमानमुपनिनीय चरोराज्यमिश्रं चतस्रः
आहुतीर्जुहोति वासुदेवाय स्वाहा बलदेवाय स्वाहा विष्णवे स्वाहा
श्रियै स्वाहा इति २<br>
स्विष्टकृतमवदायान्तः परिधि सादयित्वा
दैवतम-र्चयत्येतैरेव नामधेयैः अमुष्मै नमोऽमुष्मै नमः इति
गन्धपुष्पधूपदीपैरन्नेन अमुष्मै स्वाहाऽमुष्मै स्वाहा
इति फलोदकेन अमुं तर्पयाम्यमु तर्पयामि इति स्वि-ष्टकृत्प्रभृति
सिद्धमाधेनुवरप्रदानात् ३<br>
आभिर्विश्वा अभियुजः इति जानुं निपात्य
चतुःप्रदक्षिणं परिक्रामेत् विश्वभुजे नमः । सर्वभुजे नमः । आत्मने नमः ।
परमात्मने नमः इति । ध्रूवसूक्तं जपित्वा पुरुषमुद्वासयेत् ॐ भूः
पुरुषमुद्वासयाम्यॐ भुवः पुरुषमुद्वासयाम्यॐ सुवः
पुरुषमुद्वासयाम्यॐ भूर्भुवस्सुवः
पुरुषमुद्वासयामि इत्युद्वास्य
यत्रापस्तद्गत्वोत्सृजेदवभृथम् ४<br>
प्रतत्ते
अद्य किमित्ते विष्णो परिचक्ष्यं भूत् इति द्वाभ्यां प्रतिसरं
विस्रंसयति ५<br>
इदं विष्णुर्विचक्रमे इत्येतया चरुं
प्राश्नाति ६<br>
एवं घोषयेत् यो वैष्णव इत्याह वैष्णवोऽस्मि इति
यः प्रतिब्रूयात्तस्मै शेषं दद्यादेतैरेव मन्त्रैः प्राश्नाति ७<br>
प्राश्याप
आचम्य ॐ नमो भगवते वासुदेवाय इति द्वादशाक्षरं जपित्वाऽश्वमेधफलमाप्नोति सकृदिष्ट्वा
सनातनमिति ८<br>
इति बोधायनीये गृह्यशेषसूत्रे तृतीयप्रश्ने
सप्तमोऽध्यायः</p>
<h3 id="heading-31"></h3>
<p>अथ तृतीयप्रश्ने अष्टमोऽध्यायः अथातो रविकल्पं
व्याख्यास्यामः मण्डलं चतुरश्रं वा गोमयेन
गोचर्ममात्रं स्थण्डिलं कृत्वाऽष्टाचत्वारिंशत्कृत्वो
रविवारे ताम्रपात्रे रक्तगन्धं रक्तपुष्पं वा घृणिम्सूर्य
आदित्यः इत्यावाह्य आसत्येन इत्यर्घ्यं दद्यात् हंसश्शुचिषत्
इति पाद्यं अग्निर्मूर्धा इत्याचमनीयम् । आपो हिष्ठा मयोभुवः हिरण्यवर्णाः
पवमा-नस्सुवर्जनः इत्येतेनानुवाकेन मार्जयित्वाऽद्भिस्तर्पयति धातारं
तर्पयामि विधातारं तर्पयामि अर्यमणं तर्पयामि मित्रं तर्पयामि
वरुणं तर्पयामि भगवन्तं तर्पयामि हसं तर्पयामि पूषाणं तर्पयामि
पर्जन्यं तर्पयामि विवस्वन्त तर्पयामि इन्द्रं तर्पयामि रविं तर्पयामि
इत्येतैरेव नामधेयैर्गन्धपुष्पधूपदीपैः अमुष्मै नमोऽमुष्मै नमः इति ।
व्याहृतीभिः पुरुषमुद्वासयामि इत्युद्वास्याथापूपं
दद्यादष्टाचत्वारिंशत् १<br>
एकवारमर्चयित्वा
कुष्ठरोगी क्षयरोगी २<br>
वन्धाद्विमुच्यते बद्धो रोगी रोगाद्विमुच्यते ३
इत्याह भगवान् बोधायनः ४<br>
इति बोधायनीये गृह्यशेषसूत्रे तृतीयप्रश्ने
अष्टमोऽध्यायः</p>
<h3 id="heading-32"></h3>
<p>अथ तृतीयप्रश्ने नवमोऽध्यायः अथातो ज्येष्ठाकल्पं
व्याख्यास्यामः तिलतैलमाज्यं पयोदधिसक्तून् लाजान् करम्भान्
कृष्णानि वासांसीति सम्भारानुपकल्पयते १<br>
प्रोष्ठपदायामनूराधायां
वाऽहविष्यं भुञ्जीत २<br>
अथ श्वोभूते ज्येष्ठामनुस्मरन्नुत्थाय देवागारे
रहस्यप्रदेशे वा यत्र रोचते मनस्तत्र स्थण्डिलं कृत्वाऽथ
देवयजनोल्लेखनप्रभृत्या-प्रणीताभ्यः
कृत्वाऽग्रेणाग्निं
ज्येष्ठादेवीमावाहयति यस्यास्सिंहा
रथे युक्ता व्या-घ्राश्चाप्यनुगामिनः । तामिमां पुण्डरीकाक्षीं
ज्येष्ठामावाहयाम्यहम् ३<br>
इत्या-वाह्य इह लोकाकीर्तये नमः ।
परलोकाकीर्तये नमः । श्रियै नमः । ज्येष्ठायै नमः । सत्यायै नमः ।
कपिलपत्न्यै नमः । कपिलहृदयायै नमः । कुम्भ्यै नमः । कुम्भिन्यै नमः ।
प्रकुम्भ्यै नमः । ज्यायायै नमः । वरदायै नमः । हस्तिमुखायै नमः ।
विघ्नपार्षदायै नमः । विघ्नपार्षद्यै नमः इति तर्पयति ४<br>
आपो हिष्ठा
मयोभुवः हिरण्यवर्णाः पवमानस्सुवर्जनः इत्ये-तेनानुवाकेन मार्जयित्वा
तैरेव नामधेयैर्गन्धपुष्पधूपदीपैः अमुष्यै नमोऽमुष्यै नमः इति
परिधानप्रभृत्याऽग्निमुखात्कृत्वा पक्वाज्जुहोति इन्द्रो
ज्येष्ठामनु नक्षत्र-मेति इति पुरोनुवाक्यामनूच्य पुरन्दराय वृषभाय धृष्णवे
इति याज्यया जुहोति ५<br>
अथाज्याहुतीरुपजुहोति इन्द्राय स्वाहा । ज्येष्ठाय
स्वाहा । श्रेष्ठाय स्वाहा । प्रजापतये स्वाहा इति । नमस्सुते निरृते
इति षड्भिरनुच्छन्दसम् ६<br>
अथ कुत्सैर्जुहोति ७<br>
देवस्य त्वा सवितुः
प्रसवेऽश्विनोर्बाहुभ्यां पूष्णो हस्ताभ्यां
भूर्भुवस्सुवरॐ ज्येष्ठायै हविर्निवेदयामि इति
निवेदयति ८<br>
अथ दिशां बलिं हृत्वा गन्धमाल्ये द्वे वाससी
निवेद्यं दत्वाऽन्नं च ब्राह्मणेभ्यो दत्वा नमस्सुते निरृते इति
षड्भिरुपस्थाय स्विष्टकृत्प्रभृति सिद्धमाधेनुवरप्रदानात् ९
यस्यास्सिंहा रथे युक्ता व्याघ्राश्चाप्यनुयायिनः । तामिमां
पुण्डरीकाक्षीं ज्येष्ठामुद्भासयाम्यहम् १०<br>
इत्युद्वास्य
ज्येष्ठामन्त्रं सहस्रकृत्वः
आवर्तयेच्छ-तकृत्वोऽपरिमितकृत्वो
वा दशावरम् ११<br>
शाकयावकभैक्षमूलफलाशी अध-श्शायी श्वोभूते तथैवाभ्यर्च्य
षण्मासादूर्ध्वं समाचरन् नित्यानामाशास्यान् सर्वान्
कामानवाप्नोतीति ह स्माह भगवान् बोधायनः १२<br>
इति
बोधायनीये गृह्यशेषसूत्रे तृतीयप्रश्ने नवमोऽध्यायः</p>
<h3 id="heading-33"></h3>
<p>अथ तृतीयप्रश्ने दशमोऽध्यायः अथातो विनायककल्पं व्याख्यास्यामः मासिमासि चतुर्थ्यां
शुक्लपक्षस्य पञ्चम्यां वाऽभ्युदयादौ सिद्धिकामः ऋद्धिकामः
पशुकामो वा भगवतो विना-यकस्य बलिं हरेत् १<br>
पूर्वेद्युः कृतैकभुक्तः
शुचिरप आचम्याथ देवयज-नोल्लेखनप्रभृत्याऽग्निमुखात्कृत्वा दक्षिणामुखं
हस्तिमुखं दक्षिणतो ब्राह्मणमुपवेश्योपोत्थाय दैवतमावाहयति
विघ्न विघ्नेश्वरागच्छ विघ्नेत्येव नमस्कृत अविघ्नाय भवान्
सम्यक्सदाऽस्माकं भव प्रभो इति २<br>
अथ
दूर्वाक्षतसुमनोमिश्रमर्घ्यं
ददाति इमा आपश्शिवाश्शिवतमाश्शान्ता-श्शान्ततमाः पूताः पूततमाः पुण्याः
पुण्यतमाः मेध्या मेध्यतमा जुष्टा जुष्टतमा अमृता अमृतरसाः पाद्या
अर्घ्या अर्हणीया अभिषेचनीया आचमनीया मार्जनी-याश्च
प्रतिगृह्यन्तां प्रतिगृह्णातु भगवान् विनायको
विनायकाय नमः इति ३<br>
अथ तूष्णीं वा गन्धपुष्पधूपदीपैरभ्यर्च्योपतिष्ठते
भूपतये नमो भुवनपतये नमो भूतानां पतये नमः इति ४<br>
उपस्थाय तिस्रो
विनायकाहुतीर्जुहोति विनायकाय भूपतये नमो विनायकाय
स्वाहा । विनायकाय भुवनपतये नमो विनायकाय स्वाहा । विनायकाय
भूतानां पतये नमो विनायकाय स्वाहा इति । जयप्रभृति
सिद्धमाधेनुवरप्रदानात् ५<br>
अपूपं
करभ्भमोदकम् सक्तून् पायसमित्यथास्मा उपहरति विघ्नाय स्वाहा ।
विनायकाय स्वाहा । वीराय स्वाहा । शूराय स्वाहा । उग्राय स्वाहा । भीमाय
स्वाहा । हस्तिमुखाय स्वाहा । वर-दाय स्वाहा । विघ्नपार्षदेभ्यस्स्वाहा ।
विघ्नपार्षदीभ्यस्स्वाहा इति ६<br>
अथ भूतेभ्यो बलिमुपहरेत् ये भूताः प्रचरन्ति
इति ७<br>
अथ पञ्चसूत्रं कङ्कणं हस्ते व्याहृतिभिः बध्नाति विनायक महाबाहो
विघ्नेश भवदाज्ञया । कामा मे साधितास्सर्वे इदं बध्नामि कङ्कणम्
इति ८<br>
अथ साग्निकं विनायकं प्रदक्षिणं कृत्वा प्रणम्याभिवाद्य विनायकं
विसर्जयति कृतं यदि मया प्राप्तं श्रद्धया वा गणेश्वर । उत्तिष्ठ
सगणस्साधो याहि भद्रं प्रसीदतोम् इति ९<br>
तस्मिन्याते
द्वादशेध्मसमिद्धेनोपरि मध्यमं चैव
दक्षिणोर्ध्वं समिधं तथा दधिमधुपयआज्यं स्नमिश्र्य
परिषेचनं विसर्जनं कल्पयति १०<br>
इति बोधायनीये गृह्यशेषसूत्रे
तृतीयप्रश्ने दशमोऽध्यायः</p>
<h3 id="heading-34"></h3>
<p>अथ तृतीयप्रश्ने एकादशोऽध्यायः अथातो
मृत्युञ्जयकल्पं व्याख्यास्यामः जन्मनक्षत्रे पुण्ये नक्षत्रे
त्रिजन्मनि वा ब्राह्मणानन्नेन परिविष्य पुण्याहं स्वस्ति ऋद्धिम् इति
वाचयित्वाऽथ देव-यजनोल्लेखनप्रभृत्याऽग्निमुखात्कृत्वा सावित्र्या पक्वं
हुत्वा प्रादेशमात्रा-स्तिस्रस्तिस्रो दूर्वा एकां समिधमाहृत्य
अष्टसहस्रमष्टशतमष्टाविंशतिर्वा दधिमधुघृतपयांसि
समुदायुत्याभ्यज्यादधाति अपैतु मृत्युः परं मृत्यो मा नो
महन्तं मा नस्तोके त्रियम्बकं ये ते सहस्रम्
इत्यष्टषष्टिशतकृत्व आवर्तयेत्तदानीं
अष्टसहस्रं सम्पद्यते १<br>
अथाज्याहुतीरुपजुहोति मृत्युर्नश्यत्वायुर्वर्धतां
भूस्स्वाहा । मृत्युर्नश्यत्वायुर्वर्धतां भुवस्स्वाहा ।
मृत्युर्नश्यत्वायुर्वर्धतां
सुवस्स्वाहा । मृत्युर्नश्यत्वायुर्वर्धतां
भूर्भुवस्सुवस्स्वाहा इति २<br>
जयप्रभृति
सिद्धमाधेनुवरप्रदानात् ३<br>
अथाग्रेणाग्निं
दूर्वास्तम्बेषु हुतशेषं निदधाति तच्छं
योरावृणीमहे इति ४<br>
अथ दक्षिणां ददाति धेनुमृषभमनड्वाहं
कंसं हिरण्यं वासो वेत्यपपुनर्मृत्युं जयतीति ह स्माह भगवान् बोधायनः
५<br>
इति बोधायनीये गृह्यशेषसूत्रे तृतीयप्रश्ने एकादशोऽध्यायः अथ
तृतीयप्रश्ने द्वादशोऽध्यायः अथातोऽभिवृद्धिकल्पं
व्याख्यास्यामः ग्रामस्य देवतायतनस्य गृहस्य वा सारतमक्षेत्रेषु वा
भूतिमिच्छन् पूर्वपक्षे स्थिरराशौ स्थिरमुहूर्ते ब्रह्मस्थाने
इन्द्रस्येशानस्य वा दिशि जानुदघ्नमवटं खात्वा गोमयेन गोचर्ममात्र
चतुरश्रं स्थण्डिलमुपलिप्य प्रोक्ष्य सैकतेनावकीर्य मध्ये
पद्मपत्र लिखित्वा कुशाग्रेण पञ्चगव्येन आपो हिष्ठा मयोभुवः
हिरण्यवर्णाः पवमानस्सुवर्जनः इत्येतेना-नुवाकेन
व्याहृतीभिः प्रोक्ष्य सुमनसोऽवकीर्याशिषो वाचयित्वा
पद्ममध्ये सैकतेन स्थण्डिलं कृत्वाऽग्निमुपसमाधाय सम्परिस्तीर्य
परिधानप्रभृत्याऽग्नि-मुखात्कृत्वा मध्येऽग्नौ मनसा पद्मासनं ध्यात्वा
श्रियमावाहयति गन्धद्वाराम् इत्येतयर्चा गन्धादिभिरन्वाराध्य
बिल्वसमिद्भिः श्रीसूक्तेन हुत्वा पक्वाज्जुहोति वास्तोष्पते
वास्तोष्पते इति द्वाभ्याम् १<br>
अथाज्याहुतीरुपजुहोति ब्रह्म
जज्ञानम् इति षड्भिरनुच्छन्दसम् २<br>
स्विष्टकृत्प्रभृति
सिद्धमाधेनुवरप्रदानात् ३<br>
अथा-ग्रेणाग्निं
पुष्करपर्णेषु हुतशेषं निदधाति यत्पर्यपश्यत् इति ४
पुष्करपर्णं प्रक्षाळ्य पञ्चगव्येन मथितेन पूरयित्वा
गन्धादिभिस्सम्पूज्य श्रीसूक्तेन स्वक्षेत्राणि प्रोक्षतीत्याह भगवान्
बोधायनः ५<br>
इति बोधायनीये गृह्यशेषसूत्रे तृतीयप्रश्ने
द्वादशोऽध्यायः</p>
<h3 id="heading-35"></h3>
<p>अथ तृतीयप्रश्ने त्रयोदशोऽध्यायः
अथातश्शिथिलीकल्पं व्याख्यास्यामः
गृहसीमान्तचतुरश्रदिग्विधानेनान्त-श्चोत्तरविधिः
१<br>
गृहमध्ये शिथिली जायते सप्ताहात् शुभकरं भवस्यत ऊर्ध्वं प्रजानां
व्याधिपीडनं करोति यत इन्द्र भयामहे इति
पलाशसमिद्भिरष्टोत्तरशतं जुहुयात्
हविष्यमाज्यं च दोषमपहरति २<br>
इन्द्रदिग्भागे शिथिली जायते
सकुटुम्बस्य महद्भयं भवति सदसस्पतिम् इति मन्त्रेन
खादिरसमिद्भिर्जुहुयात् ३<br>
अग्निदिग्भागे शिथिली जायते
सप्ताहात्सुहृदागमनं भवत्यत ऊर्ध्वं राजक्षोभं
करोति अयमु ते समुतसि कपोत इव गर्भधिम् । वचस्तच्छिन्न ओजसे स्वाहा
इत्यौदुम्बरसमिद्भिर्जुहुयात् ४<br>
यमदिग्भागे शिथिली
जायतेऽष्टाहादर्थला-भमाप्नोति तत ऊर्ध्वं
भार्यामरणं करोति प्लक्षसमिद्भिस्त्रियम्बकेन जुहोति ५<br>
निरृतिदिग्भागे
शिथिली जायते त्र्यहाद्वृष्टिं करोति तत ऊर्ध्वं भार्यानाशं
करोत्यपामार्गसमिद्भिः प्रजापते न त्वत् इति मन्त्रेण
जुहोति ५<br>
वरुणदिग्भागे शिथिली जायते गर्भलाभं करोत्यत ऊर्ध्वं चोरभयं
कुर्याद्दूर्वासमिद्भिः गणानां त्वा इति जुहोति ७<br>
वायुदिग्भागे शिथिली
जायते कन्यादोषमुपजायते दूर्वासमिद्भिः सप्त ते अग्ने इति जुहोति
८<br>
सोमदिग्भागे शिथिली जायते शत्रुखादनं करोत्यत ऊर्ध्वं धान्यनाशं करोति
वटसमिद्भिरघोरमन्त्रेण जुहोति ९<br>
ईशानदिग्भागे शिथिली जायते
गृहपतेर्व्याधिपीडनं करोति येषामीशे इति
शमीसमिद्भिर्जुहोति १०<br>
द्वारप्रदेशे शिथिली
जायते गृहिणीनाशं करोति बिल्वसमिद्भिस्त्रियम्बकेन जुहोति ११
शयनप्रदेशे शिथिली जायते गृहपते-र्मरणं करोति
व्याहृतीभिर्यवैर्जुहोति १२<br>
गोमहिषस्थाने शिथिली
जायते प्रजानां चक्षुर्नाशं करोति व्याहृतीभिर्यवैर्जुहोति १३
जलभाण्डस्थाने शिथिली जायते दासवर्गनाशं करोति
सप्तव्याहृतीभिर्यवैर्जुहोति १४<br>
देवालये शिथिली जायते ग्रामेऽग्निभयं
करोति बिल्वसमिद्भिस्त्रियम्बकमन्त्रेण जुहोति १५<br>
सभास्थाने शिथिली
जायते ग्रामस्य सकुटुम्बस्याध्रुवं कुर्यादात्वाहार्षसूक्तेन
दूर्वाभिर्जुहोति १६<br>
देवालये सभास्थाने तटाके गृह एव वा उत्पन्ने
रक्तवल्मीके कुर्यात्तस्य प्रतिक्रियाम् १७<br>
समिद्भिस्सर्पिषा चैव हविषा
तिलसर्षपैः कुर्याद्व्याहृतिमन्त्रेण होममष्टशतं पृथक् १८<br>
धर्मास्थाने तु
बल्मीके जाते मरणमादिशेत् इन्द्रस्थाने श्रियं ब्रूयादाग्नेये च
तथाऽश्रियम् १९<br>
याम्ये बन्धुविनाशस्स्याद्राक्षसे गृहिणीं
हरेत् वारुणे बन्धुलाभस्स्याद्वायव्ये दूर आगतिः २०<br>
सौम्यै सुखं तथा
रौद्रे दुर्वाक्यं मरणं भवेत् इत्याह भगवान् बोधायनः २१<br>
इति बोधायनीये गृह्यशेषसूत्रे तृतीयप्रश्ने त्रयोदशोऽध्यायः</p>
<h3 id="heading-36"></h3>
<p>अथ तृतीयप्रश्ने चतुर्दशोऽध्यायः अथातो यमळकल्पं व्याख्यास्यामः पत्नी गावो
वा यमळौ विजायेरन् तस्य संस्कारः प्राङ्नामकरणात् कार्यः १
ब्राह्मणाननुजाप्य चतुर्णां क्षीरवृक्षाणां
कषायानाहरेयुः प्लक्षन्यग्रोधाश्वत्थोदुम्बराणां चतुर
उदकुम्भान् पूरयित्वा चत-स्रो विधवा ब्रह्मचारिणो वा
हिरण्यमन्तर्धाय स्नापयेयुश्शतधारेण वा
कृत्वा-ऽभिषिञ्चन्ति २<br>
अथ भूतबलिं
करोति । आचार्यमलङ्कृत्य गोमिथुनं दद्यात् ३<br>
पुंसो यवमयं गोमूत्रं
स्त्रियो हिरण्यगर्भस्समवर्तताग्रे इत्यष्टभिर्हुत्वा कार्यो
मारुतश्चरुर्न तस्य भयं विद्यत इति प्रसिद्धं
नामकरणम् ४<br>
इति बोधायनीये गृह्यशेषसूत्रे तृतीयप्रश्ने
चतुर्दशोऽध्यायः</p>
<h3 id="heading-37"></h3>
<p>अथ तृतीयप्रश्ने पञ्चदशोऽध्यायः
अथातोऽर्धमासेऽर्धमासेऽष्टम्यां ब्राह्मणाः ब्रह्मचारिणः
स्त्रियश्च पुत्रकामा आयु-ष्कामा आरोग्यकामा
ब्रह्मवर्चसकामास्सौभाग्यकामाश्चोपवसन्ति
१<br>
अथ प्रदोषे रुद्रं विरूपाक्षं सपत्नीकं ससुत सगणं सपारिषत्कमावाहयामि
इत्यावाह्य स्वागतेनाभिनन्दयति स्वागतं पुनरागतम् २<br>
भगवते महादेवाय
विरूपाक्षाय सपत्नीकाय ससुताय सगणाय सपारिषत्कायेत्येतदासनं
कॢप्तमत्रास्तां भगवान् महादेवो
विरूपाक्षस्सपत्नीकस्ससुतस्सगणस्सपार्षत्कः इति ३
अथ कूर्चं ददाति भगवतोऽयं कूर्चः दर्भमयस्त्रिवृद्धरितस्सुवर्णमयस्तं
जुषस्व इति प्रति-गृह्णातु भगवान् महादेवो विरूपाक्षाय सपत्नीकाय
ससुताय सगणाय सपार्ष-त्कायेति ४<br>
अथात्र स्थानानि कल्पयति महाकालाय नमः
शङ्कराय नमो बभ्रुकर्णाय नमो नन्दिकेश्वराय नमो दण्डिमुण्डाय नमः
चण्डिकेश्वराय नमः इति ५<br>
अथ
देवयजनोल्लेखनप्रभृत्याऽग्निमुखात्कृत्वा
पक्वाज्जुहोति आर्द्रया रुद्रः हेती रुद्रस्य इति द्वाभ्याम् ६
अथाज्याहुतीरुपजुहोति भवाय देवाय स्वाहा
इत्यादिभिश्चतुर्विंशतिभिः हुत्वा हव्यवाहं स्विष्टम्
इति स्विष्टकृतं हुत्वाऽथाग्रेणाग्निमर्कपर्णेषु हुतशेषं निदधाति यो
रुद्रो अग्नौ इति ७<br>
शिष्टैर्गन्धमाल्यैरभ्यर्च्य रौद्रीभिः
ऋग्यजुस्सामाथर्वभिस्स्तुतिभिः स्तुन्वन्त्यार्षैस्स्तोत्रैः
८<br>
देवतां प्रवाहयति प्रयातु भगवान् ईशानस्सर्वलोकानां सर्वलोकनमस्कृतः अनेन
हविषा तृप्तः पुनरागमनं प्रति इति प्रत्यभिमृशतेऽयनाय चेति ९<br>
य एवं
विद्वानावरति पुत्रवान् पशुमान् भवति सर्वं पाप्मानं तरति
तरति ब्रह्महत्यां अपपुनर्मृत्युं जयतीति ह स्माह भगवान् बोधायनः १०<br>
इति
बोधायनीये गृह्यशेषसूत्रे तृतीयप्रश्ने पञ्चदशोऽध्यायः</p>
<h3 id="heading-38"></h3>
<p>अथ तृतीयप्रश्ने षोडशोऽध्यायः अथ वृषोत्सर्गः कार्तिक्यां पौर्णमास्यां क्रियेतापि वा
आश्वयुज्यां वैशाख्यां वा गोष्ठे गवां मध्ये १<br>
अथ
देवयजनोल्लेखनप्रभृत्याऽग्निमुखात्कृत्वा
पक्वा-ज्जुहोति पूषा गा अन्वेतु नः इति पुरोनुवाक्यामनूच्य शुक्रं ते
अन्यत् इति याज्यया जुहोति २<br>
अथाज्याहुतीरुपजुहोति इह
धृतिस्स्वाहा । इह विधृतिस्स्वाहा । इह रन्तिस्स्वाहा ।
इह रमतिस्स्वाहा इति उपसृजन्मात्रे वत्सं धारयन् धरुणो
धयत्रायस्पोषमिषमूर्जमस्मासु
दीधरत्स्वाहा इति । आ गावो अग्मन्नुत भद्रमक्रन्
इत्येतेन सूक्तेन नमस्ते रुद्र मन्यवे इत्याऽन्तादनुवाकस्य
३<br>
स्विष्टकृ-त्प्रभृति सिद्धमाधेनुवरप्रदानात् ४<br>
अथ रुद्रं जपित्वा
गोमिथुनमध्वर्यवे ददाति ५<br>
लाजमन्त्रेण त्रिः प्रदक्षिणं
परिक्रमयेदेकवर्णो द्विवर्णो वा यूधं छादयति । यूधस्य मुख्याश्चतस्रो
वत्सतर्यः स्नाप्याच्छाद्य तिलोदकं गृह्णाति ऋचां प्राची इति ६
अवधूनुयुर्जलबिन्दून् पीत्वा तृप्ता यान्तु पितरः
इति ७<br>
अथैनं मध्ये गोष्वपि सृजति एतं युवानं परि वो ददामि इति ८
अपियन्तमनुमन्त्रयते त्वां गावः इति ९
मध्यस्थमनुमन्त्रयते मयोभूर्वातो
अमिवातूस्नाः इति १०<br>
सर्वासां पयसि पायसं श्रपयित्वा ब्राह्मणान्
सम्पूज्याशिषो वाचयित्वा यथाशक्ति दक्षिणां ददाति ११<br>
तिर्यग्योनिगतान्
ज्ञातीन् जात्यन्तरे वर्तमानाम् दुष्कुलै-रपरुद्धान्
दशपूर्वान् दशापरानात्मानं चैकविंशतिं पङ्क्ति च
पुनाति न च पुनरावर्तते न च पुनरावर्तते इति १२
अथाप्युदाहरन्ति एष्टव्वा बवहः पुत्रा यद्येकोपि
गयां व्रजेत् गौरीं वा वरयेत्कन्यां नीलं वा वृषत्मुसृजेत् १३<br>
लोहितो यस्तु
वर्णेन श्वेतलागूललक्षणः खुरे ककुदि च श्वेतस्स वै नीलवृषस्स्मृतः १४
इत्याह भगवान् बोधायनः १५<br>
इति बोधायनीये गृह्यशेषसूत्रे
तृतीयप्रश्ने षोडशोऽध्यायः</p>
<h3 id="heading-39"></h3>
<p>अथ तृतीयप्रश्ने सप्तदशोऽध्यायः
अथातस्सहस्रभोजनविधिं व्याख्यास्यामः उदगयने पूर्वपक्षे पुण्ये
नक्षत्रे त्रिजन्मनि दक्षिणायने वा क्रियेत १<br>
स्वगृहे
देवगृहे वा यत्र शुचिर्देशः स्यात्तत्र शुचिर्भूत्वा युग्मान्
ब्राह्मणान् सुप्रक्षाळितपाणिपादानप आचमय्य आसनं कल्पयित्वा
गन्धपुष्पधूपदीपैरभ्यर्च्य सङ्कल्पसिद्धिरस्तु इति
वाचयित्वा त्रिवृताऽन्नेन ब्राह्मणान् सम्पूज्याशिषो वाचयित्वा
प्रदक्षिणनमस्कारं विदधीत २<br>
सहस्रात्मानमीश्वरं सहस्रभोजनेन सम्पूज्य
एकस्मै स्वाहा द्वाभ्यां स्वाहा इति दशानुवाकान् भोजनान्ते
द्वादश ब्राह्मणाः श्राविताः भवन्ति षड्वा ३<br>
ब्राह्मणानन्नेन
परिविष्य पुण्याहं स्वस्ति ऋद्धिम् इति वाचयित्वाऽथ
देवयज-नोल्लेखनप्रभृत्याग्निमुखात्कृत्वा
पक्वाज्जुहोति विष्णोर्नुकम् इति
पुरोनुवा-क्यामनूच्य विष्णो रराटमसि इति
याज्यया जुहोति ४<br>
अथाज्याहुतीरुपजुहोति केशवाय स्वाहा इत्यादि
द्वादशनामधेयैस्स्विष्टकृत्प्रभृति सिद्धमाधेनुवर-प्रदानात् ५<br>
अथ
विप्रान् भोजयित्वा गुळपायसं घृतमिश्रमित्यन्नस्य
बलि-मुपहरति अमुष्मै स्वाहाऽमुष्मै स्वाहा इति
द्वादशनामधेयैः ६<br>
अथ ब्राह्मणेभ्यो निवेदयित्वा
वस्त्रयुगानि कुण्डलयुगान्यङ्गुलीयकमुपानहौ छत्रं कमण्डलु-मिति च
दद्यात् ७<br>
अन्नशेषमाज्यशेषं पक्वशेषं चोभौ जायापती प्राश्नीयातां
सर्वान् कामानवाप्नोति सर्वकल्मषैः महापातकैः प्रमुच्यते
षष्टिर्वर्षसहस्राणि ब्रह्मलोकमतीत्य
विष्णुलोके महीयत इत्याह भगवान् बोधायनः ८<br>
इति बोधायनीये गृह्यशेषसूत्रे तृतीयप्रश्ने सप्तदशोऽध्यायः</p>
<h3 id="heading-40"></h3>
<p>अथ तृतीयप्रश्ने अष्टादशोऽध्यायः अथातस्सहस्रभोजनसुत्यां
व्याख्यास्यामः विषुवेऽयने जन्मनक्षत्रे चन्द्रसूर्य-ग्रहणे
ग्रहगृहीते व्याधिग्रस्ते प्रजाकामोऽयकामो वा ब्राह्मणाननुज्ञाप्य
अभी-ष्टमाहुर्वरणं कृत्वा सहस्रब्राह्मणान् वेदपारगान् भोजयित्वा
सहस्रसङ्ख्या-परिपूर्णे पुण्ये नक्षत्रे ब्राह्मणान् द्वादश षड्वा
निमन्त्रयित्वा स्नानासनादिगन्ध-पुष्पधूपदीपैरभ्यर्च्याथ
देवयजनोल्लेखनप्रभृत्याप्रणीताभ्यः
कृत्वोपोत्थाया-ग्रेणाग्निं व्याहृतीभिर्विष्णुमावाह्य
परिधानप्रभृत्याऽग्निमुखात्कृत्वा दैवतमर्च-यति आपो हिष्ठा
मयोभुवः इति तिसृभिः हिरण्यवर्णाः इति चतसृभिः पव-मानस्सुवर्जनः
इत्येतेनानुवाकेन मार्जयित्वा गन्धपुष्पधूपदीपैरभ्यर्च्याथ
प-क्वाज्जुहोति विष्णोर्नुकम् इति पुरोनुवाक्यामनूच्य
विष्णो रराटमसि इति या-ज्यया जुहोति १<br>
अथाज्याहुतीरुपजुहोति केशवाय
स्वाहा इति द्वादशना-मधेयैः स्विष्टकृत्प्रभृति सिद्धमाधेनुवरप्रदानात्
२<br>
अथ विप्रान् भोजयित्वा गुळपायसं घृतमिश्रमित्यन्नस्य बलिमुपहरति अमुष्मै
स्वाहा इति द्वादशना-मधेयैः ३<br>
अथ ब्राह्मणेभ्यो वस्त्रयुगानि
कुण्डलयुगान्यङ्गुलीयकमुपानहौ छत्रं कमण्डलुमिति च
दद्यात् ४<br>
अन्नशेषमाज्यशेषं पक्वशेषं चोभौ जायापती प्राश्नीयातां सर्वान्
कामानाप्नोति महापातकैः प्रसुच्यते षष्टिर्वर्षसहस्राणि
ब्रह्मलोकमतीत्य विष्णुलोके महीयते इत्याह
भगवान् बोधायनः ५<br>
इति बोधायनीये गृह्यशेषसुत्रे तृतीयप्रश्ने
अष्टादशोऽध्यायः</p>
<h3 id="heading-41"></h3>
<p>अथ तृतीयप्रश्ने एकोनविंशोऽध्यायः
अथातो जीवश्राद्धं व्याख्यास्यामः यस्त्वात्मनश्श्रेय
इच्छत्यपरपक्षे त्रयोदशी-रुपोष्य तस्मिन्नेवाहनि
सम्भारानुपकल्पयते यान्यौर्ध्वदैहिकानि मृतानां वस्त्र-षट्कं सौवर्णीं
सूचीमङ्कुशं तान्तवं पाशं कन्थां पलाशवृन्तमौदुम्बरीमासन्दीं
कलशानीत्यन्यान्यपि च १<br>
श्वोभूते स्नात्वा मध्याह्ने जले
स्थित्वोपोत्थाय पुण्याहं स्वस्ति ऋद्धिम् इति
वाचयित्वा वस्त्राङ्गुलीयकं दक्षिणां दद्यात् सघृतपायसं
दक्षिणामुखोऽश्नीयात् २<br>
अथ श्राद्धविधिनाऽग्निमुपसमाधाय
सम्परिस्तीर्याऽग्निमुखात्कृत्वा पक्वाज्जुहोति
चत्वारि शृङ्गा इति पुरोनुवा-क्यामनूच्य त्रिधा हितम् इति याज्यया जुहोति
तत्सवितुर्वरेण्यम् इति पुरोनुवा-क्यामनूच्य योजयित्री सूनृतानाम् इति
याज्यया जुहोति ये चत्वारः इति पुरोनुवाक्यामनूच्य द्वे स्रुती
इति याज्यया जुहोति अग्ने नय इति पुरोनुवा-क्यामनूच्य या तिरश्ची इति
याज्यया जुहोति ३<br>
अथाज्याहुतीरुपजुहोति पुरुष-सूक्तेनाष्टादशर्चेन
हुत्वा गायत्र्याऽष्टसहस्रमष्टशतमष्टाविंशतिं वा
जुहुया-त्स्विष्टकृत्प्रभृति
सिद्धमाधेनुवरप्रदानात् ४<br>
धार्य
एवाग्निरासमाप्तेः ५<br>
चतुष्पथं गत्वा सूचीमङ्कुशं
कन्थां रज्जुमिति कृष्णतनवे ह्रस्वाय ब्राह्मणाय दत्वा प्रीयन्तां
यमकिङ्कराः इति वाचयित्वा व्रीहिषु कलशान् सादयेत् ६<br>
तन्तुना
परिवेष्ट्य जलपूर्णान् पुरुषाकृतिं कृत्वा त्रीणि शीर्ष्णि मुखे
त्रीणि ग्रीवायामेकविंशतिं शरीरे चतुष्टयं बाह्वोर्द्वे द्वे
लिङ्गस्यैकं पादयोः पञ्च पञ्चेति प्रीतोऽस्तु भगवान् यमः
इति ७<br>
तत आसन्दीं कृत्वा पञ्चगव्येन प्रक्षाळ्य पलाशवृन्तैः कृष्णाजिने
पुरुषाकृतिं कृत्वा कलशपुरुषे प्राणानभिनिवेश्य वृन्तशरीरे देहमभिनिवेश्य
स्वपेत् ८<br>
उदिते सूर्ये कलशैर्देहं स्वयमेवाभिषेचयेत्पौरुषेण सूक्तेन
पञ्चगव्येन शुद्धोदकेन सायाह्ने सतिलमन्नं सर्पिषाऽश्नीयात् ९
ब्राह्मणानपि यमकिङ्कर-तृप्तये भोजयेत् १०<br>
चतुर्थ्यां
यन्त्रदाहः ११<br>
उदकं पिण्डं च अमुकगोत्राय मह्यं पिण्डमामुत्रिकं
स्वधा इति नमस्कारान्तं कृत्वा समापयेत् १२<br>
तत्राशौचं दशाहं
स्यात्स्वस्य । ज्ञातेर्न विद्यते १३<br>
एकादश्यामेकोद्दिष्टमिति
प्रतिपद्यते १४<br>
अथाप्युदाहरन्ति आपन्नस्त्री च शूद्रश्च
यन्त्रैर्दग्ध्वा स्वकां तनुम् तदह्नैव
क्रियास्सर्वाः कुर्यादिति हि वै श्रुतिः १५<br>
स्त्रीणां
तूष्णीं समन्त्रकं वा १६<br>
मासिमास्येवं संवत्सरात्संवत्सरादूर्ध्वमाद्वादशाब्दात्ततो निवृत्तिः १७<br>
यदा स्वयं न शक्नुयात्तदा पुत्रादयः
कुर्युः १८<br>
अथाप्युदाहरन्ति जीवन्नेवात्मनश्श्राद्धं कुर्यादन्येषु
सत्स्वपि यथाविधि प्रवर्त्यांशु सपिण्डीकरणादृते इति १९<br>
तस्योक्तं
कालं न विळम्बयेद्यतोऽनित्यं जीवितमिति ह स्माह भगवान् बोधायनः २०<br>
इति
बोधायनीये गृह्यशेषसूत्रे तृतीयप्रश्ने एकोनविंशोऽध्यायः अथ
तृतीयप्रश्ने विंशोऽध्यायः अथातो नारायणबलिं
व्याख्यास्यामः दक्षिणोत्तरायणयोरपरपक्षस्य
द्वादश्यां क्रियेत १<br>
पूर्वेद्युर्द्वादश षड्वा
ब्राह्मणान्निमन्त्रयते
योनिगोत्रश्रुतवृत्तसम्पन्नान्
२<br>
अथापरेद्युर्देवगृहे नदीतीरे वाऽग्निमुपसमाधाय सम्परिस्तीर्य
आप्रणीताभ्यः कृत्वोपोत्थायाग्रेणाग्निं
दैवतमावाहयति पुरुषसूक्ते द्वे ऋचौ जपित्वा
व्या-हृतिभिः पुरुषमावाहयति ३<br>
अथैनं स्नापयति
पुरुषसूक्तेन ४<br>
अथैनं
गन्ध-पुष्पधूपदीपैरष्टाक्षरेणार्चयित्वाऽद्भिस्तर्पयति
केशवं तर्पयामि इति द्वादशना-मभिः ५<br>
परिधानप्रभृत्याऽग्निमुखात्कृत्वा
पक्वाज्जुहोति विष्णोर्नुकम् इति पुरोनुवाक्यामनूच्य परो मात्रया
इति याज्यया जुहोति ६<br>
अथाज्या-हुतीरुपजुहोति केशवाय स्वाहा इत्येतैरेव
नामधेयैः ७<br>
अथ गुळपाय-सघृतमिश्रमन्नं निवेदयति देवस्य त्वा
सवितुः प्रसवेऽश्विनोर्बाहुभ्यां पूष्णो हस्ताभ्यां विष्णवे
महापुरुषाय हविर्निवेदयामि इति । सप्तव्याहृतिभि-स्स्वाहाकारेण जपति
। व्याहृतिभिराचमनीयम् ८<br>
अथ ब्राह्मणानाहूय
सद-र्भोपकॢप्तेष्वासनेषूपवेश्याथैनान्
वस्त्रगन्धपुष्पधूपदीपैर्माल्यैरभ्यर्च्याथाभ्य-नुज्ञातस्तिलघृतमिश्रं
हविस्समुदायुत्य हस्ते जुहोति पितृभ्यस्स्वधा नमो नारा-यणाय
स्वाहा इत्यादिचतुर्विंशतिः मन्त्रा ऊह्याः ९<br>
अथ अग्नये
कव्यवाहनाय स्विष्टकृते स्वधा नमो नारायणाय स्वाहा इति
१०<br>
अथ ब्राह्मणानन्नेन परितोष्याचम्य तेषां यथाशक्ति दक्षिणां ददाति ११
प्रदक्षिणीकृत्य शेषमनुज्ञाप्य दक्षिणेनाग्निं प्रागग्रान् दर्भान्
संस्तीर्य तेषु बलिं ददाति विश्वेभ्यो देवेभ्यो
नमस्साध्येभ्यो देवेभ्यो नमस्सर्वेभ्यो देवेभ्यो
नमस्सर्वाभ्यो देवताभ्यो नमो विष्णवे नमो नारायणाय
नमस्सहस्रशीर्षाय नमो यज्ञात्मने नमो
यज्ञपुरुषाय नमो विश्वात्मने नमस्सर्वात्मने नमस्सर्वेश्वराय नमः
इति १२<br>
स्विष्टकृत्प्रभृति सिद्धमाधेनुवरप्रदानात् १३<br>
सर्वान् पितॄन्
समधिगच्छति ब्रह्मलोके महीयत इत्याह भगवान् बोधायनः १४<br>
इति
बोधायनीये गृह्यशेषसूत्रे तृतीयप्रश्ने विंशोऽध्यायः अथ
तृतीयप्रश्ने एकविंशोऽध्यायः अथातो
नारायणबलिसंस्कारविधिं व्याख्यास्यामः
चण्डालादुदकात्सर्पाद्ब्राह्मणाद्वैद्युतादपि दंष्ट्रिभ्यश्च पशुभ्यश्च
मरणं पापकर्मिणाम् विषस्त्रिरज्जुपाषाणदेशान्तरमृतेऽपि वा
अभिशस्तसुरापात्मत्यागिनां
द्विजहतानामन्येषां च द्वादश वर्षाणि त्रीण्येकं
वा यत्र मरणं यस्य तत्रतत्र कुर्वीत १<br>
असांहितानां
पालाशाग्रमाहूयपर्णत्सरूणां
कृष्णाजिने पुरुषाकृतिं कृत्वा होतृकल्पेन वा पितृमेधेन वा संस्कुर्यात् २
अथ प्रयोगमन्त्रानपोद्धृत्य पुरुषसूक्तस्य प्रत्यृचं तत्तन्मन्त्राणां
स्थाने पृथक्पृथक्प्रयोगो भवति ३<br>
अपि वा तूष्णीं सर्वं क्रियेत ४
याम्यसूक्तेनोपोषणम् ५<br>
पौरुषेणो-पस्थानम् ६<br>
समानमत ऊर्ध्वम् ७
तीर्थे स्नात्वा प्रेतायोदकक्रियां कृत्वा नामगोत्रे मनसा ब्रूते
नारायणैतत्त उदकम् इति वाचाऽभिव्याहरेत् ८<br>
स एतमेव सायम्प्रातर्दशरात्रं
करोति ९<br>
त्रिरात्रेण वा १०<br>
पिण्डदाने असावेतत्ते पिण्डम् इति
विशेषः ११<br>
एकादश्यामेकोद्दिष्टम् १२<br>
एवं प्रेतायामुष्मै यमाय च
स्वाहा इत्यग्रौ करणे वा १३<br>
प्रतिग्रहणे प्रदाने विसर्जने च नारायणाय
इत्यनेन मन्त्रेण करोति १४<br>
सर्वं मनसा
सङ्कल्पयेद्वाचाऽभिव्याहरेत्
१५<br>
पर्वत्रये च षाण्मासिके च समानम् १६<br>
संवत्सरे सपिण्डीकरणम्
सपिण्डीकरणस्थाने नारायणवलिक्रिया १७<br>
सायं
प्रातर्न विद्यते सोयं बोधायनमतो यथा १८
द्वयोरयनसङ्क्रान्त्योः
पुण्येषु दिवसेषु वा १९<br>
अथ वाऽपरपक्षस्य क्रिया भवेत् २०
सपिण्डीकरणमेतेषामन्येषां च समानम् २१<br>
प्रेतपात्रं पितृपात्रे
निनयेत् । त्रिषु वासिञ्चेत् । प्रेतपिण्डं पितृपिण्डेषु निदध्यात् असौ
पितृभिः पितामहैः प्रपितामहैस्सङ्गच्छध्वं भूर्भुवस्सुवरोम् इत्याह
भगवान् बोधायनः २२<br>
इति बोधायनीये गृह्यशेससूत्रे तृतीयप्रश्ने
एकविंशोऽध्यायः</p>
<h3 id="heading-42"></h3>
<p>अथ तृतीयप्रश्ने द्वाविंशोऽध्यायः
यस्त्वात्मनश्श्रेयांसमिच्छत्यौर्ध्वदैहिकं
स्वस्य यदि भवति तदा दहनप्रभृति सपिण्डीकरणान्तं जीवन्नेवाधस्तथोक्तं सकलं
कुर्यात् १<br>
तथाह कण्वः जीवन्नेव च यः कुर्वन्नात्मनश्श्राद्धमिच्छति
यन्त्रेण कृत्वा संस्कारमुदकं बलिमेव च २<br>
कृत्वाऽथ षोडशश्राद्धं
दद्याद्यद्यत्प्रियं भवेत् आत्मनस्तत्स्वयं दत्वा ततश्श्राद्धं समापयेत्
३<br>
तत्राशौचं दशाहं स्यात् स्वस्य ज्ञातेर्न विद्यते इति ५<br>
अत्रैव विष्णुः
आत्मार्थं पारलौक्यं यत्तत्सर्वं लमवाप्नुयात् न हि कर्म कदाचित्तु
क्षयमेति कृतं नरैः इति ५<br>
तस्माद्यस्य न सन्ति कर्तारो
ज्ञातयः पुत्रोऽन्तेवासिनो वा स जीवन्नेव आमुष्मिकं सर्वमविकृतं
कुर्वन् नामोच्चारणे तद्गोत्राय तच्छर्मणे करिष्यते ६<br>
अथ वा
प्रविदानकल्पेन वा दद्यादितीदमप्येकम् ७<br>
इति बोधायनीये गृह्यशेषसूत्रे तृतीयप्रश्ने द्वाविंशोऽध्यायः</p>
<h3 id="heading-43"></h3>
<p>अथ तृतीयप्रश्ने त्रयोविंशोऽध्यायः अथातश्शुभाशुभनिमित्तानां वायसानां बलिं
व्याख्यास्यामः शुक्लपक्षे त्रयोदश्यामष्टम्यां नवम्यां वा
ग्रामात्प्राचीमुदीचीं वा
दिशमुपनिष्क्रम्य देवस्य गृहे गोष्ठे
नदीतीरे गोमयेन गोचर्ममात्रं चतुरश्रं स्थण्डिलमुपलिप्य
प्रोक्ष्य लक्षणमुल्लिख्याद्भिरभ्युक्ष्य प्रदक्षिणं
दर्भैरासनानि कल्पयति अङ्कतेभ्यः कल्पयामि । कङ्कतेभ्यः कल्पयामि ।
कद्रुपुत्रेभ्यः कल्पयामि । वायसेभ्यः कल्पयामि । ब्रह्मपुत्रेभ्यः
कल्पयामि इति तन्मध्ये १<br>
अथैनानावाहयति न कपिलान्न
लोहितान्नारिष्टान् न महारिष्टान् वायसमात्रकान् २<br>
आयान्तु
शकुनाश्शीघ्रा वायसा बलिभोजनाः ३<br>
अङ्कतानावाहयामि । कङ्कतानावा-हयामि ।
कद्रुपुत्रानावाहयामि । वायसानावाहयामि । ब्रह्मपुत्रानावाहया-मि
इति मध्ये ४<br>
अथैनान् स्नापयति आपो हिष्ठा मयोभुवः इति तिसृभिः
हिरण्यवर्णाश्शुचयः इति चतसृभिः पवमानस्सुवर्जनः
इत्येतेनानुवाकेन मार्जयित्वाऽथाद्भिस्तर्पयति
अङ्कतेभ्यस्तर्पयामि । कङ्कतेभ्यस्तर्पयामि ।
कद्रुपुत्रेभ्यस्तर्पयामि । वाससेभ्यस्तर्पयामि ।
ब्रह्मपुत्रेभ्यास्तर्पयामि इति मध्ये ५
अथैनान् गन्धपुष्पधूपदीपैः अमुष्मै नमोऽमुष्मै नमः इति पायसं द
योदनं वा हविर्निवेदयति अङ्कतेभ्यस्स्वाहा । कङ्कतेभ्यस्स्वाहा ।
कद्रुपुत्रे-भ्यस्स्वाहा । वायसेभ्यस्स्वाहा ।
ब्रह्मम्पुत्रेभ्यस्स्वाहा
इति मध्ये ६<br>
अथैनान् ज्ञापयति सत्याः स्थ सत्यं वदत सत्ये रमत वायसाः
यत्सत्यमिह तद्ब्रूयाद्यो मिथ्याबलिमश्नियात् ७<br>
अथैते
मातृघातेन पितृघातेन वा पुनः तद्दुष्कृतं
प्रतिगृह्णीयाद्यो मिथ्याबलिमश्नीयात् ८
कपिलानां शतं हत्वा ब्राह्मणानां विशेषतः तद्दुष्कृतं
प्रतिगृह्णीयाद्यो मिथ्याबलिमश्नियात् ९<br>
भावाय
पूर्वं गृह्णीयादभावायानु दक्षिणम् नास्तीत्यपरं गृह्णीयाद्भविष्यत्यपि
चोत्तरम् १०<br>
मध्ये सर्वार्थलाभाय शाकुनेष्विदमुत्तमम् इत्येवं ज्ञात्वा
सर्वकर्माण्यारभत इत्याह भगवान् बोधायनः ११<br>
इति बोधायनीये गृह्यशेषसूत्रे तृतीयप्रश्ने त्रयोविंशोऽध्यायः
अथातश्शुभाशुभनिमित्तानाम् ।
यस्त्वात्मनश्श्रेयांसमिच्छति
। अथातो नारायणबलिसंस्कारविधिम् । अथातो नारायणबलिम् । अथातो जीव-श्राद्धम्
। अथातस्सहस्रभोजनसुत्याम् । अथातस्सहस्रभोजनविधिम् । अथ वृषोत्सर्गम् ।
अथातोऽर्धमासेऽर्धमासे । अथातो यमळकल्पम् । अथातश्शिथिलीकल्पम् ।
अथातोऽभिवृद्धिकल्पम् । अथातो मृत्युञ्जय-कल्पम् । अथातो
विनायककल्पम् । अथातो ज्येष्ठाकल्पम् । अथातो
रविकल्पम् । अथातो विष्णुकल्पम् । अथातस्सरस्वतीकल्पम् ।
अथात-श्श्रीकल्पम् । अथात उपश्रुतिकल्पम् । अथातो दुर्गाकल्पम् ।
अथातो व्याहृतिकल्पम् । अथातः पवित्राणाम् २३<br>
अथातः पवित्राणाम् ।
अथातो व्याहृतिकल्पम् । अथातो दुर्गाकल्पम् । अथात
उपश्रुतिकल्पम् । अथातश्श्रीकल्पम् ।
अथातस्सरस्वतीकल्पम् । अथातो विष्णुकल्पम् । अथातो
रविकल्पम् । अथातो ज्येष्ठाकल्पम् । अथातो विनायककल्पम् ।
अथातो मृत्युञ्जयकल्पम् । अथातोऽभिवृद्धिकल्पम् ।
अथातश्शि-थिलीकल्पम् । अथातो यमळकल्पम् ।
अथातोऽर्धमासेऽर्धमासे । अथ वृषोत्सर्गम् । अथातस्सहस्रभोजनविधिम् ।
अथातस्सहस्रभोजनसुत्याम् । अथातो जावश्राद्धम् । अथातो नारायणबलिम् ।
अथातो नारायण-बलिसंस्कारम् । यस्त्वात्मनश्श्रेयांसमिच्छति ।
अथातश्शुभाशुभनिमित्तानाम् २३<br>
इति बोधायनीये गृह्य शेषे
तृतीयप्रश्नस्समाप्तः अथ चतुर्थप्रश्नप्रारम्भः अथातो
मिथ्यासत्यबलिं व्याख्यास्यामः
ब्राह्मणक्षत्रियवैश्यशूद्राः
पञ्चगव्येन स्नात्वा ग्रामात्प्राचीं वोदीचीं वा दिशमुपनिष्क्रम्य
देवगृहे नदीतीरे वाऽथ देवयजनोल्लेखनप्रभृत्याऽग्निमुखात्कृत्वा
पक्वाज्जुहोति यत इन्द्रभयामहे स्वस्तिदा विशस्पतिः इति द्वाभ्याम् १
अथाज्याहुतीरुपजुहोति अपैतु मृत्युः परं मृत्यो मा नो महान्तं मा
नस्तोके त्र्यम्बकं ये ते सहस्रम् इति विष्णोर्नुकं जातवेदसे
अग्ने त्वं पारय इति व्याहृतिभिः मृत्युर्नश्यत्वायुर्वर्धतां
भूस्स्वाहा । मृत्युर्नश्यत्वायुर्वर्धतां भुवस्स्वाहा ।
मृत्युर्नश्यत्वायुर्वर्धतां सुवस्स्वाहा । मृत्युर्नश्यत्वायुर्वर्धतां
भूर्भुवस्सुवस्स्वाहा इति । स्विष्टकृत्प्रभृति
सिद्धमा-धेनुवरप्रदानात् २
अथाग्रेणाग्निं दूर्वास्तम्बेषु हुतशेषं निदधाति यो रुद्रो
अग्नौ इति भस्मसमुल्लेखनम् ३<br>
आचार्येभ्यो गोवत्सं दद्यात् ४<br>
अन्नं
संस्कृत्य ब्राह्मणान् सम्पूज्याशिषो वाचयित्वा ऋषभैकादश दक्षिणां
दद्यादित्याह भगवान् बोधायनः ५<br>
इति बोधायनीये गृह्यशेषसूत्रे चतुर्थप्रश्ने
प्रथमोऽध्यायः</p>
<h3 id="heading-44"></h3>
<p>अथ चतुर्थप्रश्ने द्वितीयोऽध्यायः
आहुतानुकृतिबलिहरणानुकृतिर्धूर्तबलिः
चतुर्षु चतुर्षु मासेषु फाल्गुने मासि शुक्लपक्षस्य सप्तम्यां क्रियेत ।
अपि वा त्रयोदश्यामेवमाषाढ एवं कार्तिके १<br>
साधनानि
पुरस्तादेवोपकल्पयते बर्हिर्बैल्वानि
चैव पञ्चदशेध्मदारूणि बैल्वं मेक्षणं परिधींश्च श्वेतरक्तं गन्धमाल्यं
श्वेतरक्तांश्च प्रतिसरान् धूपं श्रपय-त्यन्नानि विविधांश्च
भक्ष्यान् स्थालीपाकं च श्रपयति २<br>
अथैनानादाय
सहा-न्तेवासिभिर्ग्रामात्प्राचीं वोदीचीं वा
दिशमुपनिष्क्रम्य यत्रापस्तद्गत्वा स्नात्वाऽप आचम्य
सुरभिमत्याऽब्लिङ्गवारुणीभिर्हिरण्यवर्णाभिः पावमानीभिरिति
मार्ज-यित्वाऽन्तर्जलगतोऽघमर्षणेन त्रीन्
प्राणायामान् धारयित्वोत्तीर्य वासः
पीडयित्वाऽन्यत्प्रयतं वासः परिधायाप
आचम्य देवयजनमुदानयति ३<br>
अथ शुचौ समे देशे वेदिं कुर्वन्ति
पुरुषमात्रमपरिमितं वा ४<br>
तस्याः पूर्वार्धे स्थण्डिलं
कल्पयित्वोदुम्बरशाखां बहुपर्णां बहुशाखामप्रतिशुष्काग्रां
नियत्य दर्भैर्भगवते धूर्ताय प्रतिकृतिं कृत्वाऽपरेणोदुम्बरशाखां
प्रतिसरेण सह शाखया परिव्ययन्ते ५<br>
ज्ञोपवीतमुपव्ययन्ते
यज्ञोपवीतं परमं पवित्रं प्रजापतेर्यत्सहजं पुरस्तात् ।
आयुष्यमग्रियं प्रतिमुञ्च शुभ्रं यज्ञोपवीतं बलमस्तु तेजः इति ६<br>
तेन
त्वामहं प्रतिगृह्णाम्यायुषा ब्रह्मणा ब्रह्मवर्चणाय इति ७<br>
अपरार्धे
वेद्यास्स्थण्डिलं कृत्वोल्लेखनप्रभृत्या पर्युक्षणात्कृत्वा
वेदिं स्तृणात्यनति-दृश्नम् ८<br>
उत्तरेणाग्निं प्रागग्रान् दर्भान्
संस्तीर्य तेषु द्वन्द्वं न्यञ्चि पात्राणि सादयित्वा तूष्णीं
संस्कृताभिरद्भिरुत्तानानि पात्राणि कृत्वा
विस्रस्येध्मं त्रिस्सर्वाभिः प्रोक्ष्य दर्भेषु
दक्षिणतो ब्राह्मणमुपवेश्योत्तरत उदपात्रं निधाय पक्वमोदनं पायसं
वायाचितमद्भिरभ्युक्ष्याग्न वधिश्रियाज्यं
निरूप्याधि-श्रित्योभयं पर्यग्नि
कृत्वापरिधानात्कृत्वा
समन्वारब्धेष्वन्तेवासिषु प्रदक्षिण-मग्निं
परिषिच्याथेध्ममभ्यज्यादधाति इमं स्तोममर्हते जातवेदसे रथमिव
सम्महेमा मनीषया । भद्रा हि नः प्रमतिरस्य संसद्यग्ने सख्ये मा
रिषामा वयं तव स्वाहा इति ९<br>
एवमेवाभ्यज्य द्वितीयामभ्यादधाति
यन्मै त्वमायजसे संसाधय त्यनर्वां क्षेति दधते सुवीर्यम् । स तूताव
नैनमश्नोत्यंहतिरग्ने सख्ये मा रिषाभा वयं तव स्वाहा इति १०<br>
एवमेवाभ्यज्य
तृतीयामभ्यादधाति श-केम त्वा समिधं साधया धियस्त्वे देवा
हविरदन्त्याहुतन् । त्वमादित्या आवह तान्
ह्युश्मस्याग्ने सख्ये मा रिषामा वयं तव स्वाहा इति ११
एवमेवा-भ्यज्य चतुर्भीमभ्यादधाति तत्ते भद्रं यत्समिद्धः
स्वे दमे सोमाहुतो जरसे मृडयत्तमः । दधासि रत्नं द्रविणं च दाशुषे अग्ने
सख्ये मा रिषामा वयं तव स्वाहा इति १२<br>
एवमेवाभ्यज्य पञ्चमीमभ्यादधाति
तं त्वा समिद्भिरङ्गिरो घृतेन वर्धयामसि । बृहच्छोचा यविष्ट्य स्वाहा इति
१३<br>
एवमेवाभ्यज्य एकापचयेन भवे नमस्स्वाहा इति षडक्षरेण परिशिष्टाः १४
आघारप्रभृत्याऽग्निमुखात्कृत्वा दैवतमावाहयन्तो नृत्यन्तः त्रिः
प्रदक्षिणं परियन्ति १५<br>
यस्य सिंहा रथे यक्ता
व्याघ्राश्चाप्यनुगामिनः तमिमं
पुत्रिकापुत्रं स्कन्दमावाहयाम्यहम् १६<br>
आयातु देवोत्तमः
कर्तिकेयो ब्रह्मण्यपुत्रस्सह मातृभिश्च धात्र्या
विशाखेन च विश्वरूपो जुष्टं बलिं सानुचरो जुषस्व १७<br>
सप्ताहं
जातयश्शक्तिस्सप्तपर्वमरिन्दमम् व्याघ्रावृतं महाधूर्तं प्रपद्ये
सशितव्रतम् १८<br>
परं देवं वरदं प्रपद्ये धूर्तं
सेनामुग्रसेनामपर्णासुतं कृत्तिकानां षडास्यम् ।
अग्नेः पुत्रम् शमयैर्यथोक्तैश्चातुर्मास्यैस्सप्तमीं त्वामरण्ये ।
गन्धैश्च भक्त्या च यजाम शक्ते वित्तं वित्ता यशसश्च राजन्
। कामांश्च धूर्तः प्रयच्छतु नमश्शङ्कराय नमश्च स्थाम्ने नमो नीलग्रीवाय
नमः कृत्तिकापुत्राय । प्रीयतां विनियोगः प्रीयतां विशाखः प्रीयतां
कृत्तिकापुत्रः प्रीयतां नमः प्रीयतां नमोनमः इति १९
तमायान्तमनुमन्त्रयते स्वागतं
पुनरागतं भगवते धूर्तायैतदासनं कॢप्तमत्रास्तां भगवान्
महाधूर्तः इति २०<br>
अत्र कूर्चमर्हणं च ददाति भगवतोऽयं कूर्चः
दर्भमयः त्रिवृद्धरितस्सुवर्णमयस्तं जुषस्व इति २१<br>
अथास्मै
कंसे वा चमसे वा पुष्पफलाक्षतमिश्रैर्वर्षीयसा तेजोमयेनापिधायार्हणीया
आपो निवेदयन्ते इमा आपंश्शिवाश्शिवतमाः पूताः पूततमा मेध्य मेध्यतमा
अमृता अमृतरसाः पाद्या अर्घ्या अभिषेचनीया मार्जनीयाश्च ता
जुषन्तां प्रतिगृह्यन्तां प्रतिगृह्णातु भगवान् महाधूर्तः इति
। आपो हिष्ठा मयुभुवः इति तिसृभिः हिरण्यवर्णाः इति चतसृभिः
एवमानस्सुवर्जनः इत्येतेनानुवाकेन मार्जयित्वा
प्रदक्षिण-मावृत्य प्रत्यङ्ङावृत्य
जघनेनाग्निमुपविश्यान्वारब्धेष्वाज्याहुतीर्जुहोति
स्क-न्दाय स्वाहा । कुमाराय स्वाहा । बालाय स्वाहा । हिरण्यचूडाय स्वाहा ।
अङ्गिरसे स्वाहा । गुहाय स्वाहा । भद्रासनाय स्वाहा । नीलग्रीवाय स्वाहा
। भवपुत्राय स्वाहा । धूर्ताय स्वाहा । पशुभुवे स्वाहा । षष्ठ्यै स्वाहा
। विशाखाय स्वाहा । सनत्कुमाराय स्वाहा । स्कन्दपार्षदे-भ्यस्स्वाहा ।
षष्ठीपार्षदेभ्यस्स्वाहा इत्येतैरेव नामधेयैः मेक्षणेनोपघातं
पूर्वार्धे जुहोति २२<br>
उत्तरार्धात्
स्विष्टकृतमवदायान्तःपरिधि
सादयित्वोपोत्थाय दैवतमर्चयत्येतैरेव नामधेयैर्गन्धपुष्पधूपदीपैः अमुष्मै
नमोऽमुष्मै नमः इति । अन्नेन अमुष्मै स्वाहाऽमुष्मै स्वाहा इति । फलोदकेन
अमु तर्पयाम्यमुं तर्पयामि इति २३<br>
अत्र नमस्यति यं कामं कामयते तन्मे
कामस्समृध्यतां तस्मिन् कामे समृद्धे द्रोणमुपहरिष्यामि कामं वर्धयतु
इति । कामे समृद्धे द्रोणान्नमुपह-रिष्यति २४<br>
अथैनमुपतिष्ठते नमो
भवोद्भव इति गुहो गुह्यपतिर्भवः २५<br>
वसुर्वसुपतिः नमो
धूर्तस्वामी प्रसीदतु २६<br>
महायशा महातेजा महासेनो
महारूपः २७<br>
महातपा मे भक्तस्य प्रतिगृह्णात्विमं बलिम् इति २८
अथो-पविश्य स्विष्टकृतं हुत्वोपोत्थाय दैवतं प्रवाहयन्तो
नृत्यन्तस्त्रिरपसलैः परियन्ति
सिंहव्याघ्रसमायुक्तस्स रथो रथिनां वरः प्रयातु
भगवान् धूर्तः प्रियवाणिः प्रियङ्करः ॐनम इति अथोपविश्य जयप्रभृति
सिद्धमाधेनुवरप्रदानात् ३०<br>
अथैनां प्रतिकृतिमादाय शिरसि
निधायावभृथमन्त्रेणाप्सु
प्रप्लाव्यातिशिष्टैर्गन्धमाल्यैरात्मानमलङ्कृत्य
प्रतिसरं बध्नाति ३१<br>
अदित्या सुकृतं सूत्रमिन्द्रेण त्रिवृतं कृतम्
अश्विभ्यां ग्रथितो ग्रन्थिर्ब्रह्मणा प्रतिसरं कृतम् अभिचारं च सर्वं
च यच्च मे दुष्कृतं कृतम् सर्वतो मे भय नास्ति यावत्सूत्रं धरिष्यति इति
३२<br>
अथान्योन्यमपः प्रतिग्राहयन्ते प्रीयतां भगवान् महाधूर्तः इति ३३<br>
अथ
पक्वादुपादाय प्राश्नाति ३४<br>
न स्त्रीकुमारौ प्राश्नीयाताम् ३५
तत्प्राशनमन्त्रः आयुरसि इति ३६<br>
प्राश्याप आचम्य
जठरमभिमृशति यत इन्द्र भयामहे स्वस्तिदा विशस्पतिः इति
द्वाभ्याम् ३७<br>
पुनःपुनरवोक्ष्यान्त आयुष्यं वर्चस्यं राक्षोघ्नं
स्वस्त्ययनमृद्धमिति ३८<br>
आहुतानुकृतिर्व्याख्यातो बलिहरणानुकृतिः ३९
दैवतमावाह्य गन्धपुष्पधूपदीपान्नफलोदकैरभ्यर्च्य नमस्कृत्य प्रवाहयन्ते
४०<br>
धूर्तबलिं चतुर्षु चतुर्षु मासेष्वेवं यजमानः चातुर्मास्यानां
फलमवाप्नोतीति ह स्माह भगवान् बोधायनः ४१<br>
इति
बोधायनीये गृह्यशेषसूत्रे चतुर्थप्रश्ने द्वितीयोऽध्यायः</p>
<h3 id="heading-45"></h3>
<p>अथ चतुर्थप्रश्ने तृतीयोऽध्यायः अथातो मृतबलिं व्याख्यास्यामः
प्राग्दक्षिणायतनं चतुरश्रं गोमयेनोपलिप्य
प्राचीनावीती दक्षिणामुखस्सव्यं जानुं निपात्य
सकृदुल्लिख्याद्भिरभ्युक्ष्य
दक्षिणाग्रान् दर्भान्
संस्तीर्याद्भिर्माजयित्वोपस्तीर्णाभिघारितं
सकृत्तिलमिश्रं चरुमवद्यति मुष्टिप्रमाणं कुक्वटाण्डप्रमाणं वा हस्तेन
अमुकगोत्रायैतत्ते ओदनस्स्वधा नमः इति १
अथाङ्गुष्ठेनाभिमृश्याथाञ्जनाभ्यञ्जने
मधु वासो दशोर्णा वा गन्धपुष्पधूपदीपैर्हस्ताद्विपरीतात्सायं
प्रातर्दशरात्रं कृत्वा स्वस्ति-ग्रामं
भोजयित्वा दशम्यां विकृताहारं सायं बलिं
दत्वाऽथैकादश्यामेकोद्दिष्टं
कुर्वन्ति २<br>
न जातु श्येनकाकादीन् पक्षिणः प्रतिषेधयेत्
तद्रूपास्तस्य पितरस्समायान्तीति वैदिकाः इति
विज्ञायते ३<br>
इति बोधायनीयं गृह्यशेषसूत्रे चतुर्थप्रश्ने
तृतीयोऽध्यायः</p>
<h3 id="heading-46"></h3>
<p>अथ चतुर्थप्रश्ने चतुर्थोऽध्यायः अथ प्रहुतानुकृतिः
धर्मोपभोगविधिं व्याख्यास्यामः
सेतुबन्धनदीखाततटाक-पुष्करिणीवापीकूपदेवगृहप्रासादवसतीनामोषधिवनस्पतीनां
च पूर्तं भवति भूतिकामो निशि जुहोति १<br>
उदगयन आपूर्यमाणपक्षे पुण्ये
नक्षत्रे यज्ञद्रव्या-ण्यध्वर्युरुपकल्पयते खादिरं पालाशं
वा त्र्यरत्निमात्रं यूपं कृत्वा
सौवर्णसर्प-शिंशुमारकूर्ममकरकर्कटकमलकुवलयकुमुतोत्पलकह्लारांश्च
राजतान् हंसम-त्स्यमण्डूकांश्च देवगृहप्रासादवसतीनां
तदाकृतिवदोषधिवनस्पतीनां
तत्फ-लाकृतिवत् सुवर्णरत्नेषु सर्पिश्चरुतिलचूर्णपयोऽपूपधानान्
सक्तून् गन्धपुष्पधूप-दीपवासांसीध्माबर्हिषी च २<br>
सप्रदोषे
द्विजातीनां होमः ३<br>
शूद्राणां नमस्का-रैरावृतैर्वा ४
तटाकतीरे मध्यपूर्वे स्थण्डिलमुपलिप्य यूपावटं खात्वाऽध्वर्युश्च
यूपं प्रतिष्ठापयति आब्रह्मन् ब्राह्मणः इति ब्राह्मणस्य अस्मिन्
राष्ट्रे इति राजन्यस्य दोग्ध्री धेनुः इति वैश्यस्य ५
मणिमुक्ताप्रवाळसुवर्णगजताक्षतैरवकीर्य जघनेन यूपं
स्थण्डिलं कृत्वाऽथ देवयजनोल्लेखनप्रभृत्याप्रणीताभ्यः
कृत्वोपोत्थाया-ग्रेणाग्निं देवानावाहयति ब्रह्मणे विष्णवे श्रियै
सूर्याय चन्द्रायाग्नये यमाय निरृत्यै वरुणाय वायवे सोमायेशानाय
इत्यावाह्य सुवर्णरजताक्षतैरवकीर्य यूपदेवतां
गन्धपुष्पधूपदीपैरभ्यर्च्य यूपमुपतिष्ठते तद्विष्णोः
परमं पदम् इति ६<br>
तं वासोभिर्वेष्टयित्वा तस्मिन् रूपाणि बध्वा
परिधानप्रभृत्याग्निमुखात्कृत्वा पक्वाज्जुहोति
अवते हेडः उदुत्तमम् इति द्वाभ्याम् ७<br>
अथाज्याहुतीरुपजुहोति
कूप्याभ्यस्स्वाहा अद्भ्यस्स्वाहा
इत्येताभ्यामनुवाकाभ्याम् इमं मे वरुण
तत्त्वा-यामि यच्चिद्धि यत्किं चेदं कितवासो
हिरण्यवर्णाश्शुचयः पावकाः त्वं नो अग्ने
स त्वं नो अग्ने इति ८<br>
स्विष्टकृतोऽथ यूपाहुतीर्जुहोति ब्रह्मणे स्वाहा ।
विष्णवे स्वाहा । श्रियै स्वाहा । सूर्याय स्वाहा । चन्द्रमसे स्वाहा ।
इन्द्राय स्वाहा । अग्नये स्वाहा । यमाय स्वाहा । निरृत्यै स्वाहा
। वरुणाय स्वाहा । वायवे स्वाहा । सोमाय स्वाहा । ईशानाय स्वाहा इति ९
अथौषधिवनस्पतीनां पक्वाज्जुहोति या जाताः शतं वो अम्ब धामानि इति
द्वाभ्याम् १०<br>
अथाज्याहुतीरुपजुहोति पुष्पावतीः प्रसूवतीः
ओषधीभ्य-स्स्वाहा वनस्पतिभ्यस्स्वाहा इति त्रिभिरनुवाकैः
प्रत्यृचम् ११<br>
स्विष्टकृतोऽथ देवगृहेभ्यः पक्वाज्जुहोति वास्तोष्पते
वास्तोष्पते इति द्वाभ्याम् १२<br>
अथाज्या-हुतीरुपजुहोति वास्तोष्पते
ध्रुवास्थूणा इति षड्भिः १३<br>
स्विष्टकृतोऽथ नमस्ते रुद्र मन्यवे
इत्यान्तादनुवाकस्य प्रत्यृचम् १४<br>
अथ कूश्माण्डानि हुत्वा
पुरस्ता-त्स्विष्टाकृतो वैश्वानराय प्रतिवेदयामः इति १५<br>
अथ
चरतिलचूर्णपयस्स-र्पिर्मिश्रैरपूपैर्धानाभिस्सक्तून् करम्भान्
दर्भेषु बलिमुपहरति ब्रह्मणे नमः इति पूर्वोक्तद्वादशनामभिः १६<br>
त्रिः
प्रदक्षिणं यजमानो बलीन् सम्पकीर्यं यमसूक्तं वाचयित्वा
पुरुषसूक्तं चोर्मिमन्तमुदधिं कृत्वा स्नात्वाऽप
आचम्य ब्राह्मणेभ्यो वासांसि दद्यादाचार्याय गोमिथुनं
दद्यादृषभैकादश गा दद्यादाशिषो वाचयि-त्वा
रूपाणि विसर्जयेत् १७<br>
एवं प्रयुञ्जानो दशपूर्वान्
दशापरानात्मानं चैक-विंशतिं पङ्क्तिं च पुनाति १८
अथाप्युदाहरन्ति नृत्तगीतवाद्यघोषैः प्रत्यूषे बोधयन्ति । एतेषां नष्टानां
पुनः करणमधिकं फलमिति षष्टिर्वर्षसहस्राणि ब्रह्मलोके महीयत इत्याह
भगवान् बोधायनः १९<br>
इति बोधायनीये गृह्यशेषसूत्रे चतुर्थप्रश्ने
चतुर्थोऽध्यायः</p>
<h3 id="heading-47"></h3>
<p>अथ चतुर्थप्रश्ने पञ्चमोऽध्यायः अथातः काम्यविधिं
व्याख्यास्यामः अन्नकामस्य जुहोति अन्नपतेऽन्नस्य नो
धेहि जातो यदग्ने वषट्ते वास्तोष्पते एवावन्दस्व आनो नियुद्भिः
हिरण्यवर्णाः अश्वावतीः त्वं वरुण बृहस्पते युवमिन्द्रश्च
स्वस्ति न इन्द्रः इत्येता अन्नहोमा बलयश्च १<br>
अथ समिद्धोमो यदग्ने यानि
कानि इति २<br>
औदुम्बरीं शमीमयीं वा शान्तिकामः शन्नो देवीरभिष्टये इति ३
दूर्वामायुष्कामः आयुष्टे आयुर्दां अग्ने अपैतु परं वातं प्राणं अमुत्र
भूयात् हरि हरन्तं मानो महान्तं मानस्तोके वास्तोष्पते जातवेदसे
तत्सवितुर्वरेण्यं ऋतेन यमादित्याः प्रजापते इति ४
यदपामार्गहोमो भवति रक्षसामपहत्यै इति ब्राह्मणम् ।
सर्वस्य भेषजो-ऽपामार्गहोमः यदपामार्गस्सपत्नहासहस्राणां
पुष्ठिवर्धनाय । यन्मे शिरसि पापं केशेषु निहितं
ललाटे पृष्ठे जठरे च यद्विश्वं सर्वस्य भेषजोऽपामार्गोऽवलुम्पतु स्वाहा
इति ५<br>
व्याहृतीभिस्तिलहोमो रक्षोघ्नाः पापनाशनश्च ६<br>
अथाप्युदाहरन्ति
ओषध्यस्सक्तवः पुष्पं काष्ठं मूलं फलं तृणम् एतद्धस्तेन होतव्यं
नान्यत्किञ्चिदचोदनात् इति ७<br>
इति बोधायनीये गृह्यशेषसूत्रे चतुर्थप्रश्ने
पञ्चमोऽध्यायः</p>
<h3 id="heading-48"></h3>
<p>अथ चतुर्थप्रश्ने षष्टोऽध्यायः अथातश्शौचविधिं
व्याख्यास्यामः ग्रामाद्दूरतो गत्वा
यज्ञोपवीतं शिरसि दक्षिणे कर्णे वा कृत्वा मृत्तिकां
गृह्णाति १<br>
काष्ठमन्तर्धाय मध्य उपविशेत् २<br>
अहन्युत्तरत उपेयान्निशायां
दक्षिणत उभयोस्सन्ध्ययोरुदङ्मुखः ३<br>
नाग्निं नापो न नग्नो वृक्षमूले
पर्वतमूले चतुष्पथेऽग्न्यगारे गवां मध्ये गोष्ठे
दहनपुळिनवर्जमन्तर्जले देवगृहे वल्मीके मूषिकस्थले
प्रत्यग्निं प्रतिसूर्यं प्रत्यगारं प्रति गां प्रतिब्राह्मणं च ४
एकां लिङ्गे मृदं दद्यात्सव्ये पाणौ मृदस्त्रयः उभयोर्द्विर्मृदं
दद्यान्मूत्रवच्छौचमिष्यते ५<br>
पञ्चापाने
दशैकस्मिन्नुभयोत्सप्त मृत्तिकाः
एतच्छौचं गृहस्थस्य द्विगुणं ब्रह्मचारिणः ६<br>
त्रिगुणं तु वनस्थस्य
यतीनां तु चतुर्गुणम् आचार्यगुरुदाराभिगमने नाभिभाषते ७<br>
संस्थिते न
म्रियते योनिसंस्कारादिति बोधायनः ८<br>
इति बोधायनीये गृह्यशेषसूत्रे
चतुर्थप्रश्ने षष्टोऽध्यायः</p>
<h3 id="heading-49"></h3>
<p>अथ चतुर्थप्रश्ने सप्तमोऽध्यायः अथात
आचमनविधिं व्याख्यास्यामः प्राङ्मुख उदङ्मुखो वा बद्धशिखो यज्ञोपवीती
नोष्णाभिर्न क्षाराभिर्न विवर्णाभिर्न दुर्गन्धरसाभिः न
सफेनाभिर्न चैकहस्ताभिर्न दूषिताभिर्न बहिर्जानुभिर्न
विरळङ्गुळीभिर्न बुद्बुदाभिर्न तिष्ठन्न हसन् न जल्पन् न
विलोकयन्न प्रह्वो न प्रणतो न रोचयन् १<br>
ब्राह्मणस्य दक्षिणे हस्ते
पञ्च तीर्थानि भवन्ति अङ्गुलीमध्ये देवतीर्थमङ्गुल्यग्र आर्षं तीर्थं
मध्ये-ऽग्नितीर्थमङ्गुष्ठतर्जन्योर्मध्ये
पैतृकतीर्थमङ्गुष्ठतलेऽतिहृत्य
पश्चाल्लेखं तद्ब्रह्म-तीर्थम् २<br>
माषमग्नं तु तन्मात्रं प्रतिगृह्य त्रिः
पिबेदपो गोकर्णवद्धस्तेन त्रिरा-चामेत् ३<br>
प्रथमं यत्पिबति तेन ऋग्वेदं
प्रीणाति यद्द्वितीयं तेन यजुर्वेदं प्रीणाति यत्तृतीयं तेन सामवेदं
प्रीणाति प्रथमं यत्परिमृजति तेनाथर्ववेदं प्रीणाति यद्द्वितीयं
तेनेतिहासपुराणानि यन्मुखं तेनाग्निं यत्सव्यं पाणिमभ्युक्षति तेन
नक्षत्राणि यत्पादमभ्युक्षति तेन विष्णुं यच्चक्षुषी तेन
चन्द्रादित्यौ यन्नासिके तेन प्राणापानौ यच्छ्रोत्रं तेन दिशो
यद्बाहू तेनेन्द्रं यद्धृदयं तेन रुद्रं यन्नाभिं तेन पृथिवीं
यदङ्गुष्ठयोः स्रवन्त्यापः कुबेरादयः सर्वा देवताः
प्रीणन्त्यग्निर्वायुः
प्रजापति-रर्कचन्द्रौ मघवानिति वैदिकाः ४
अनामिकाङ्गुष्ठाभ्यां चक्षुषी समुपस्पृशेत् ।
प्रादेशिन्यङ्गुष्ठाभ्यां तु नासिके
अङ्गुष्ठकनिष्ठकाभ्यां तु श्रोत्रे अङ्गुष्ठमध्य-माभ्यां तु बाहू
चतुरङ्गुलीभिर्हृदयमङ्गुष्ठेन नाभिं सर्वैर्मूर्धानं
समुपस्पृशेदेतेन विधिना युक्ता न लिप्यन्ते कदाचनेति ५<br>
इति बोधायनीये गृह्यशेषसूत्रे चतुर्थप्रश्ने सप्तमोऽध्यायः</p>
<h3 id="heading-50"></h3>
<p>अथ चतुर्थप्रश्ने अष्टमोऽध्यायः अथ वै भवति आपो वा इदमग्रे
सलिलमासीत्तस्मिन्
प्रजापतिर्वायुर्भूत्वाऽचर-त्स
इमामपश्यत्तां वराहो भूत्वाऽहरत्तां विश्वकर्मा भूत्वा व्यमार्ट् साऽप्रथत
सा पृथिव्यभवत् तत्पृथिव्यै पृथिवित्वं तस्यामश्राम्यत् इति तदु हैक
औपासनमे-वोपासते स्त्रिया एव संस्कारार्थमौपासनो नित्यो
धार्योऽनुगतो मन्थ्यः श्रोत्रियागाराद्वाऽऽहार्यो
द्वादशाहं विच्छिन्नः पुनराधेयोऽथ यदि द्वादशाहं विच्छिन्नः
पुनराधेयस्स्याद्या प्रकृतिस्तत आहरणमित्युक्तमेतत्सन्तिष्ठते १<br>
अथ
गृहस्थस्यौपासनम् षण्मासान्नाजुहवुर्यथोपपादमाहृत्याग्निं
प्रतिष्ठाप्य परिस्तीर्य द्वादशाहप्रायश्चित्तं हुत्वा तदानीमेव
सम्परिस्तीर्याऽप्रणीताभ्याः कृत्वा चतु-श्शरावमोदनं
श्रपयित्वाऽभिघार्योदञ्चमुद्वास्य
प्रतिष्ठितमभिघार्य परिधानप्र-भृत्याग्निमुखात्कृत्वा मेक्षणेनोपघातं
पक्वाज्जुहोति अग्नये स्वाहा सोमाय स्वाहा अग्नयेऽन्नवते
स्वाहा अग्नयेऽन्नादाय स्वाहा अग्नयेऽन्नपतये स्वाहा अग्नये
पवमानाय स्वाहा अग्नये पावकाय स्वाहा अग्नये शुचये स्वाहा अग्नये
ज्योतिष्मते स्वाहा अग्नये व्रतपयते स्वाहा अग्नये पथिकृते स्वाहा
अग्नये तन्तुमते स्वाहा अग्नये वैश्वानराय स्वाहा सूर्याय स्वाहा
प्रजापतये स्वाहा ब्रह्मणे स्वाहा भूस्स्वाहा भुवस्स्वाहा
सुवस्स्वाहा भूर्भुवस्सुवस्स्वाहा । अग्नये स्विष्टकृते स्वाहा
इत्युत्तरार्धपूर्वार्धे २<br>
तूष्णीं मेक्षणमभ्याधाय
जयप्रभृति सिद्धमाधेनुवरप्रदानात् ३<br>
अथास्तमित आदित्ये
व्रीहिभिर्यवैर्वा हस्तेनैते आहुती जुहोति अग्नये
स्वाहा प्रजापतये स्वाहा इति सायं सूर्याय स्वाहा प्रजापतये स्वाहा इति
प्रातरप्यग्निहोत्रहविषामन्यतमेन जुहुयात् ४<br>
पर्वणि पर्वणि
चाग्नेयस्था-लीपाकेन यजेत ५<br>
उपवास एव कालान्तरे
भोजनमतृप्तिश्चान्नस्य च ६<br>
एवमेव सायंहोमेन प्रतिपद्यते
सन्तिष्ठत औपासनतन्त्रम् ७<br>
इति बोधायनीये गृह्यशेषसूत्रे
चतुर्थप्रश्ने अष्टमोऽध्यायः</p>
<h3 id="heading-51"></h3>
<p>अथ चतुर्थप्रश्ने नवमोऽध्यायः कथमु
खल्वनाहिताग्नेर्दर्शपूर्णमासौ भवत इति १
पौर्णमास्याममावास्याया-मिध्माबर्हिस्सन्नह्योपवसथस्य
रूपं कृत्वोपवसति २<br>
अथ श्वोभूतेऽग्निमुप-समाधाय सम्परिस्तीर्य दक्षिणतो
ब्राह्मणमुपवेशयति ३<br>
उत्तरत उदपात्रमिति निधाय जघनेनाग्निं
कृष्णाजिने व्रीहीन्निर्वपति ४<br>
अथ तिरःपवित्रं स्थाल्यामपः
पयो वानीयाधिशृत्य पर्यग्नि कृत्वा स्रुक्स्रुवं मेक्षणमिति सम्मृज्याथैतं
चरुं श्रपयित्वाऽभिघार्योदञ्चमुद्वास्य प्रतिष्ठितमभिघारयति ५
परिधानप्रभृत्याग्नि-मुखात्कृत्वा पक्वाज्जुहोति
अग्निर्मूर्धा भुवः इति द्वाभ्याम् ६<br>
चतुरवत्तं पुरस्तादुपस्तरणं
पूर्वार्धादपरार्धादवदानमभिघारणं मध्यात्पूर्वार्धादपरार्धाद-वदानं
पञ्चावत्तिनामभिघारणं प्रत्यञ्जनम् ७<br>
अथ पुरस्तात्स्विष्टकृतः ८
पौर्णमास्यां ऋषभं वाजिनं वयम् इति । अमावास्यायां अमावास्या सुभगा
इत्याज्याहुती हव्यवाहं स्विष्टम् इति स्विष्टकृतं हुत्वा
मेक्षणमभ्याधाय संस्रावेणाभिहुत्वा
स्रुचाऽद्भिरन्तःपरिधि निनयति वैश्वानरे हविरिदं
जुहोमि इति ९<br>
स्रुचं प्रक्षाळ्य निष्टप्याद्भिः पूरयित्वा बहिःपरिधि निनयति
इमं समुद्रं शतधारम् इति । जयप्रभृति सिद्धमाधेनुवरप्रदानात् १०<br>
अथ
पक्वादुपादाय प्राश्नाति आयुरसि इति ११<br>
प्राश्याप आचम्य
जठरमभिमृशति यत इन्द्रभ-यामहे स्वस्तिदा विशस्पतिः इति द्वाभ्याम् १२
प्रथमे स्थालीपाक आज्यं संस्कृत्य कूश्माण्डैर्जुहुयात्
कर्मादिवेतैर्जुहुयात् पूतो
देवलोकान् समश्नुते इति ब्राह्मणम् १३<br>
इति बोधायनीये गृह्यशेषसूत्रे चतुर्थप्रश्ने नवमोऽध्यायः</p>
<h3 id="heading-52"></h3>
<p>अथ तृतीयप्रश्ने अष्टादशोऽध्यायः अथ गृहस्थस्तु द्वे भार्ये विन्देत कथं तत्र
कुर्यादिति १<br>
यस्मिन् काले विन्देतोभावाग्नी परिचरेत् २
अपराग्निमुपसमाधाय सम्परिस्तीर्याज्यं विला-प्योत्पूय
स्रुक्स्रुवं निष्टप्य सम्मृज्य स्रुचि चतुर्गृहीतं
गृहीत्वाऽन्वारब्धायां यजमानो जुहोति नमस्त ऋषे गद ।
अव्यथायै त्वा स्वधायै त्वा । मा न इन्द्राभितस्त्वदृष्वारिष्टासः
। एवाब्रह्मन् तवेदस्तु स्वाहा इति ३<br>
अथ समा-रोपयति अयं ते योनिरृत्वियः
इति ४<br>
अथ पूर्वाग्निमुपसमाधाय आजुह्वानः उद्बुध्यस्वाग्रे इति समिधमाधाय
सम्परिस्तीर्य आज्यं विलाप्योत्पूय स्रुक्स्रुवं निष्टप्य सम्मृज्य
गृहीतं गृहीत्वा द्वयोर्भार्ययोरन्वारब्धयोर्यजमानो जुहोति यो
ब्रह्मा ब्रह्मणः इत्यान्तेन सूक्तेनैकैकं चतुर्गृहीतं गृहीत्वा जुहोति ५
प्रसिद्धम-ग्निमुखात्कृत्वा पक्वाज्जुहोति समितं सङ्कल्पेथाम् इति
पुरोनुवाक्यामनूच्य अग्ने पुरीष्य इति याज्यया जुहोति
६<br>
अथाज्याहुतीरुपजुहोति पुरीष्यस्त्वमग्ने इत्या-न्तादनुवाकस्य ।
स्विष्टकृत्प्रभृति सिद्धमाधेनुवरप्रदानात् ७
अथाग्रेणाग्निं दर्भस्तम्बेषु हुतशेषं निदधाति
ब्रह्मजज्ञानं पिता विराजां इति द्वाभ्याम् ८<br>
प्रसिद्धमौपासने
पार्वणानि कुर्यात्सन्तिष्ठत औपासनतन्त्रः ९<br>
इति
बोधायनीये गृह्यशेषसूत्रे चतुर्थप्रश्ने दशमोऽध्यायः अथ
चतुर्थप्रश्ने एकादशोऽध्यायः अथ वै भवति जायमानो वै
ब्राह्मणस्त्रिभिरृणवा जायते
ब्रह्मचर्येण ऋषिभ्यो यज्ञेन देवेभ्यः प्रजया
पितृभ्यः इति प्रजातन्तु मा व्यवच्छेत्सीः
इत्येतस्माद्ब्रा-ह्मणादाहिताग्नेर्दशवर्षाणामूर्ध्वं
यदि प्रजा नोत्पद्येत कथं तत्र कुर्यादिति १<br>
पुनरेव कुमारीं संस्कृत्य
दशमेऽहन्येकादशाहे द्वादशाहे वाऽरण्योरग्नीन् समारोप्योदवसाय
मथित्वाऽग्नीत् विहृत्योद्वासन्येष्येद्वा २
तदानीमेवा-रण्योरग्नीन्
समारोप्यौपासने ब्रह्मौदनं श्रपयित्वोपवसथहविःप्रभृति
सिद्धम-प्न्याधेयं कुर्वन्ति ३<br>
तस्मिन् संस्थिते पवित्रेष्ट्या
यजेत ४<br>
तस्यां संस्थितायां तन्तुमतीं निर्वपेत् ५<br>
तस्यां संस्थितायां
त्रैधातवीयां निर्वपेत् ६<br>
अपि वैन्द्राग्नेन पशुना यजेत । पुनराधेयं वा
कुर्यात् ७<br>
अथ यद्येको बह्वीर्जायाः प्रयुञ्जान एवमेवैतत्कुर्यात्
तस्मादेको बह्वीर्जाया विन्दते इति ब्राह्मणन् ८<br>
इति
बोधायनीये गृह्यशेषसूत्रे चतुर्थप्रश्ने एकादशोऽध्यायः अथ
चतुर्थप्रश्ने द्वादशोऽध्यायः अथ
यद्यग्निविमोकमीक्षेताग्निमुपसमाधाय
सम्परिस्तीर्याज्यं विलाप्योत्पूय स्रुक्स्रुवं निष्टप्य सम्मृज्य स्रुचि
चतुर्गृहीतं गृहीत्वा द्वयोर्भार्ययोरन्वारब्ध योर्यजमानो जुहोति
इमं स्तनमूर्जस्वन्तं धयापां प्रप्यातमग्ने सरिरस्य मध्ये ।
उत्सञ्जुषस्व मधुमन्तमूर्व सम्मुद्रियं सदनमाविशस्व
स्वाहा इत्यग्निविमोकं हुत्वा तमनलं विभजेत् १<br>
पुनस्संयोगो न भवति
विभक्तं न हि संसृजेत् इति स्मरणात् २<br>
पूर्वस्मिन्नग्नौ यदि विवहेत्
स हि साधारणो भवति न तत्र विभाग एकत्वादग्नेरित्याह भगवान् बोधायनः ३<br>
इति
बोधायनीये गृह्यशेषसूत्रे चतुर्थप्रश्ने द्वादशोऽध्यायः</p>
<h3 id="heading-53"></h3>
<p>अथ चतुर्थप्रश्ने त्रयोदशोऽध्यायः अथ लौकिकोपासनग्रहणधारणोपावरोहणविधिं व्याख्यास्यामः
त्रिविधं समारोपणमात्मन्यरण्योस्समिधीति १<br>
समिधि समारोपयति
पालाशीमाश्वत्थीं खादिरीमौदुम्बरीं शमीमयीं वा
समिधमादाय समारोपयति अयं ते योनि-रृत्वियः इति २<br>
अरण्योर्वा
समारोप्य मथित्वा जुहुयात् ३<br>
अपि वात्मनि समारोपणं भवति या
ते अग्ने यज्ञिया तनूः इति ४<br>
अथैनमुपावरोहयति उपावरोह जातवेदः इति ५
यत्र गच्छेत्तत्र नो हरेत्तत्र प्राप्य लौकिकमग्निमाहृत्य
न्युप्योपसमाधाय तां समिधमादधाति यस्यात्मनि समारूढो
भवति आजुह्वानः उद्बुध्यस्वाग्ने इति द्वाभ्याम् ६<br>
अथाग्निं परिचरति
व्रीहिभिर्यवैर्वा ७<br>
यवैर्ग्राम-कामस्य तण्डुलैरोजस्कामस्य
पयसा पशुकामस्य दध्नेन्द्रियकामस्याज्येन तेजस्कामस्य ८<br>
अथातिपन्नाः
प्रतिजुहोति ९<br>
प्रसिद्धमग्निपरिचरणम् १०<br>
प्रसिद्धं
दर्शपूर्णमासाभ्यां यजनम् ११
प्रसिद्धः पञ्चानां महायज्ञानामनुप्रयोगः १२<br>
एतदेव
विधानमहरहरध्वनि वर्तते १३<br>
लौकिको व्याख्यातः १४<br>
इति बोधायनीये गृह्यशेषसूत्रे चतुर्थप्रश्ने त्रयोदशोऽध्यायः</p>
<h3 id="heading-54"></h3>
<p>अथ चतुर्थप्रश्ने चतुर्दशोऽध्यायः अथ गृहस्थस्यौपासनं विच्छिद्येत
प्राणेषूत्क्रान्तेषूभयोः श्रोत्रिययोर्वचनादुद्धरेत् ।
श्रोत्रियागाराद्वाहृत्य
व्याहृतीभिर्नियुप्योपसमाधाय
पर्युक्ष्य परिस्तीर्याज्यं विलाप्योत्पूय स्रुक्स्रुवं निष्टप्य सम्मृत्य
स्रुचि चतुर्गृहीतं गृहीत्वाऽन्वारब्धो यजमानो जुहोति सप्त ते अग्ने
सप्तव्याहृतिभिश्च पूर्वं देवा अपरेण प्राणापानौ इति द्वाभ्यां मा
त्वा वृक्षौ सम्बाधिष्टाम् मा त्वा वृक्षौ सम्बाधेथाम् इति
द्वाभ्याम् अग्नेऽभ्यावर्तिन् अग्ने अङ्गिरः इति
द्वाभ्यामेकैकं प्रति चतुर्गृहीतं गृहीत्वा जुहो-ति १<br>
न च
ब्रह्मा न च प्रणीता न चरुर्न च स्विष्टकृतम् २<br>
अत ऊर्ध्वं
पैतृमेधिकं कर्म प्रतिपद्यते ३<br>
इति बोधायनीये गृह्यशेषसूत्रे
चतुर्थप्रश्ने चतुर्दशोऽध्यायः</p>
<h3 id="heading-55"></h3>
<p>अथ चतुर्थप्रश्ने पञ्चदशोऽध्यायः अथ
यद्याहिताग्निर्द्वे भार्ये विन्देत प्राक्संयोगान्म्रियेत कथं
तर्हि कुर्यादिति १<br>
औपासनं सम्परिस्तीर्याज्यं बिलाप्योत्पूय
स्रुक्स्रुवं निष्टप्य सम्मृज्य स्रुचि चतुर्गृहीतं गृहीत्वा
समिद्वत्यग्नौ परिश्रिते पूर्णाहुतिं जुहोति समितं सङ्कल्पेथाम् इति
मिन्दाहुती व्याहृतीभिश्च हुत्वा तमग्निं अयं ते योनिः इति समिधि
समारोप्य गार्हपत्ये समिधमादधाति भवतं नस्समनसौ इति । गार्हपत्य आज्यं
विला-प्योत्पूय स्रुक्स्रुवं निष्टप्य सम्मृज्य स्रुचि चतुर्गृहीतं
गृहीत्वा गार्हपत्ये जुहोति अग्नावग्निश्चरति प्रविष्टः इति २<br>
अपरं
चतुर्गृहीतं गृहीत्वा गार्हपत्य एव जुहोति चित्तिस्स्रुक्
इति ३<br>
अथ गार्हपत्ये स्रुवाहुतीर्जुहोति ब्राह्मण एकहोता इति दशभिः ४<br>
अथ
प्राचीनावीतं कृत्वाऽन्वाहार्यपचने जुहोति ये समानाः ये सजाताः इति
द्वाभ्याम् ५<br>
अथान्वाहार्यपचन एव स्रुवाहुतीर्जुहोति अग्नये
कव्यवाहनाय स्विष्टकृते स्वधा नमस्स्वाहा इति ६<br>
अथ यज्ञोपवीतं कृत्वा
द्वादशगृहीतेन स्रुचं पूरयित्वा पुरुषसूक्तेन मनसाऽनुद्रत्याहवनीये जुहोति
७<br>
अथ स्रुवाहुतीर्जुहोति अग्नये विविचये स्वाहा अग्नये व्रतपतये स्वाहा
अग्नये पवमानाय स्वाहा अग्नये पावकाय स्वाहा अग्नये शुचये स्वाहा
अग्नये पथिकृते स्वाहा अग्नये तन्तुमते स्वाहा अग्नये
वैश्वानराय स्वाहा इति ८<br>
अथ स्रुचि चतुर्गृहीतं गृहीत्वा
मनस्वतीं जुहोति मनो ज्योतिर्जुषतामाज्यं विच्छिन्नं यज्ञं समिमं दधातु ।
या इष्टा उषसो निम्रचश्च तास्सन्दधामि हविषा घृतेन स्वाहा इति ९<br>
अत
ऊर्ध्वं पैतृमेधिकं कर्म प्रतिपद्यते १०<br>
इति बोधायनीये गृह्यशेषसूत्रे चतुर्थप्रश्ने पञ्चदशोऽध्यायः अथ
चतुर्थप्रश्ने षोडशोऽध्यायः अथातः कपिलसन्न्यासविधिं
व्याख्यास्यामः अनग्निकस्तु मुण्डी शिखी
वाऽहोरात्रोपोषितः स्नात्वाऽप आचम्याप एव
पाणिनाऽप्स्वाहुती जुहोति आपो वै सर्वा देवतास्स्वाहा
इति १<br>
पुत्रेषणायाश्च वित्तेषणायाश्च लोकेषणायाश्च सर्वभूतेभ्यश्च
व्युत्थितोऽहं स्वाहा इति २<br>
सन्न्यस्तं मया सन्न्यस्तं मया सन्न्यस्तं
मया इति त्रिरुपांशूक्त्वा त्रिरुच्चैः त्रिषत्या हि देवाः इति
विज्ञायते ३<br>
अभयं सर्वभूतेभ्यो मत्तस्स्वाहा इति दण्डात्
गृहीत्वा जलपवित्रं पवित्रम् इति समादाय
पुत्रमित्रसुहृद्बन्धुज्ञातिसन्निधौ
त्यक्त्वाऽथ ग्रामादाहृत्यैकपात्रमुदके-नाप्लाव्य सकृदल्पेन भुञ्जीत ४<br>
न
केन चित्सह सम्भाषेत ५<br>
न किञ्चन याचेत ६<br>
पर्वतगुहानदीपुळिनशून्यागारे
देवतायतने बिलदर्योर्निवसेत् ७<br>
स्वयं पतितं प्रक्षाळ्य जीवितमुक्तम् ८
जीर्णमानीयाहतानि दृढान्यजिनानि यदर्थं बिभृयात् ९
सूर्योदयहीनयाचितेन कार्यं कुर्वीत १०<br>
व्रतं
स्नानसमर्थो न लभेत् ११<br>
अथ प्रक्षाळ्य जलार्द्रेण कर्पटेन सशि
स्कजलाकर्षणं कृत्वाऽन्तर्वासाः परितस्सन्ध्यामुपासीत १२
नित्यं मध्याह्ने प्रातस्स्नायीतेत्याह भगवान् बोधायनः १३<br>
इति बोधायनीये गृह्यशेषसूत्रे चतुर्थप्रश्ने षोडशोऽध्यायः</p>
<h3 id="heading-56"></h3>
<p>अथ चतुर्थप्रश्ने सप्तदशोऽध्यायः अथातस्सम्प्रवक्ष्यामि संस्कारविधिमुत्तमन्
समाहितानां युक्तानां यतीनां च महात्मनाम् १<br>
शुचौ देशे तु सावित्र्या देह
प्रक्षाळ्य यत्नतः अलङ्कृत्य च गायत्र्या गन्धैर्माल्यैः पृथक्पृथक् २
वहन्ति ब्राह्मणा ये वै शुचयस्सर्व एव ते तेषां तु वहतां
सम्यक्सद्यश्शौचं विधीयते ३<br>
प्रक्षाळनादि तत्कर्म ये
कुर्वन्ति महीयसाम् तेषामपि तथा सद्यश्शौचमेव विधीयते ४<br>
पुत्रो
वा सन्निकृष्टो वा शुचौ देशे निधाय तम् उपावरोहमन्त्रेण तस्याग्नीनवरोप्य
तु ५<br>
तूष्णीं सम्मार्जनं कृत्वा व्याहृतीभिश्च सप्तभिः प्रोक्ष्य काष्ठं
च तद्देहं निधाय तु समन्त्रकम् ६<br>
विष्णो हव्यं रक्षस्वेति मुखे जलपवित्रकम्
पवित्रं तेति मन्त्रेण निदधाति तथा पुनः ७<br>
त्रिदण्डं दक्षिणे हस्ते
वैष्णव्यर्चा निधाय च उदरे च तथा पात्रं सावित्र्या
निदधाति वै ८<br>
यदस्य पारे रजसस्सव्ये शिक्यं निधाय च गुह्ये
कमण्डलुं चैव भूमिर्भूमिमगादिति ९<br>
पितृमेधप्रयोगेण दहेदग्निभिरेव हि
संस्कर्तुश्च तथा तस्य नाशौचं नोदकक्रिया १०<br>
एकोद्दिष्टं न कुर्वीत
सन्न्यस्तानां कदाचन अहन्येकादशे प्राप्ते पार्वणं तु विधियते ११
द्वादश्यामह्नि वा पुण्ये नारायणबलिर्भवेत् सर्वं
नारायणोद्देशमेकोद्दिष्टवदाचरेत् १२<br>
अनाहिताग्निनां
चैव सन्न्यस्तानां महात्मनाम् अपि होतृविधानेन गायत्र्या प्रणवेन वा १३
अप्राकृतानां महतां ब्रह्मनिष्ठमनस्विनाम् तेषां तु स्वननं कार्यमिति
प्राहुर्मनीषिणः १४<br>
तिसृभिर्व्याहृतीभिस्तु खात्वा दण्डप्रमाणतः
त्रिदण्डादीन् यथास्थानममन्त्रैस्स्थापयेद्बुधः १५
प्रच्छादयेदसंस्पृष्टं सृगालश्वापदादिभिः श्वादयो यदि खादन्ति महान्
दोषो भविष्यति १६<br>
तस्माद्भूमिं भृशं खात्वा सम्यक्प्रच्छादयेद्यतीन्
सर्वसङ्गनिवृत्तस्य ध्यानयोगरतस्य च १७<br>
न तस्य दहनं कुर्यान्नाशौचं
नोदकक्रिया निषेकाद्याश्श्मशानान्तास्सत्क्रिया
ब्राह्मणाश्रिताः १८<br>
तस्माद्यत्नेन संस्कारः
कर्तव्यो गृहमेधिभिः ये वहन्ति महात्मानं स्पृष्ट्वा दृष्ट्वा द्विजातयः १९
हयमेधफलं तेषामस्तीत्येवं विदर्बुधाः २०<br>
इति बोधायनीये गृह्यशेषसूत्रे
चतुर्थप्रश्ने सप्तदशोऽध्यायः</p>
<h3 id="heading-57"></h3>
<p>अथ चतुर्थप्रश्ने अष्टादशोऽध्यायः
अथातोऽङ्कुरार्पणविधिं व्याख्यास्यामः ब्राह्मणानन्नेन परिविष्य पुण्याहं
स्वस्ति ऋद्धिम् इति वाचयित्वा शुचौ समे देशे गोमयेन गोचर्ममात्रं चतुरश्रं
स्तण्डि-लमुपलिप्याक्षतान् सम्प्रकीर्याद्भिरभ्युक्ष्य पञ्च
पालिकास्सौवर्णा राजतास्ताम्रा मृण्मयीर्वा
यथासम्भवं गृह्णाति १<br>
मध्ये चतुर्मुखं विन्द्यात् पूर्वे वज्रिणमेव च
दक्षिणे तु यम विन्द्यात् पश्चिमे वरुणं तथा उत्तरे शशिनं
विन्द्यात्पालिकास्थापनं क्रमात् २<br>
वल्मीकमृत्तिकां
हृत्वा गोमयं च तथैव च एतानि प्रक्षिपेत्तासु पालिकासु यथाक्रमम्
३<br>
दूर्वामश्वत्थपत्रं च शिरीषं बिल्वपत्रकम् तासां मूलेषु
बध्नीयाच्छ्वेतसूत्रेण वेष्टयेत् ४
मध्यमायां व्याहृतीभिर्ब्रह्माणमावाहयति ॐ भूः
ब्रह्माणमावाहयाम्यॐ भुवः
प्रजापतिमावाहयाम्यॐ सुवः चतुर्मुखमावाहयाम्यॐ
भूर्भुवस्सुवः हिरण्यगर्भ-मावाहयामि इति । एताभिरेव प्राच्याम्
इन्द्रं वज्रिणं शचीपतिं शतक्रतुम् इति । एताभिरेव दक्षिणस्याम्
यमं वैवस्वतं पितृपतिं धर्मराजम् इति । एताभिरेव प्रतीच्याम्
प्रचेतसं सुरूपिणमपाम्पतिम् इति । एताभिरेवोदीच्याम् शशिनं
निशाकरं चन्द्रं सोमम् इति ५<br>
अथैतान् स्नापयति आपो हिष्ठा मयोभुवः इति
तिसृभिः हिरण्यवर्णाश्शुचयः पावकाः इति चतसृभिः पवमान-स्सुवर्जनः
इत्येतेनानुवाकेन मार्जयित्वाऽथैनान् गन्धपुष्पधूपदीपैरभ्यर्चयति
अमुष्मै नमोऽमुष्मै नमः इति ६<br>
अथैनानुपतिष्ठते दिशां पतीन् नमस्यामि
सर्वकामफलप्रदान् कुर्वन्तु सफलं कर्म कुर्वन्तु सततं शुभम् इति ७
व्रीहियवमाषतिलमुद्गसर्षपान् मिश्रीकृत्य क्षीरेण
प्रक्षाल्यौषधिसूक्तेन या जाताः
इत्यनुवाकेनाभिमन्त्र्य यथाक्रमं निवपति ब्रह्म जज्ञानं पिता
विराजाम् इति द्वाभ्यां मध्यमायां यत इन्द्र भयामहे स्वस्तिदा
विशस्पतिः इति द्वाभ्यां प्राच्यां योऽस्य कौष्ठ्य यमं गाय इति द्वाभ्यां
दक्षिणस्यां इमं मे वरुण तत्त्वा यामि इति द्वाभ्यां प्रतीच्यां सोमो
धेनुम् आप्यायस्व इति द्वाभ्यामुत्तरस्याम् ८<br>
यथाक्रमं
शुद्धाभिस्सिकताभिः प्रच्छादयेत् ९<br>
पञ्चगव्येन यथाक्रमं
सेचयेत् १०<br>
प्रणवेनैव सापिधानं कृत्वा यावत्कर्म तावत् सुरक्षितं
गोपायेत् १२<br>
समाप्ते कर्मणि ब्राह्मणान् पञ्च भोजयेत् १२
व्याहृतीभिः देवता यथाक्रममुद्वासयेत् १३
आसप्तमात्प्रजाकाम आषष्ठात्पुत्रनाशनम् पञ्चमे
भक्तिकामानां विष्णोस्सर्वात्मनस्तथा १४<br>
चतुर्थे चाङ्कुरं
विद्यात्पापीयान् जायते तु सः त्रियहे
सर्वकामानां सद्यो वाऽप्यङ्कुरार्पणम् १५<br>
इत्याह
भगवान् बोधायनः १६<br>
इति बोधायनीये गृह्यशेषसूत्रे चतुर्थप्रश्ने
अष्टादशोऽध्यायः</p>
<h3 id="heading-58"></h3>
<p>अथ चतुर्थप्रश्ने एकोनविंशोऽध्यायः अथातो नान्दीमुखं
व्याख्यास्यामः आदित एव द्वौ विप्रौ निमन्त्र्य चतुरवरांश्च
पित्रर्थानथ श्मस्रुकर्माभ्यञ्जनस्नानैर्यथोपपादं
सम्पूज्याग्निमुपसमाधाय
सम्परि-स्तीर्याज्यं विलाप्योत्पूय दध्ना घृतेन
संयुत्य स्रुवं सम्मृज्य देवार्थौ विप्रावुपवे-श्यालङ्कृत्यानुदेश्य
द्विःपवित्र एव यवोदकं निधाय पुष्पफलाक्षतमिश्रं भोजनस्थानेष्वासनेषु यवान्
सिकताश्च सम्प्रकीर्य पित्रर्थानुपवेश्य तेषां स-पवित्रेषु पाणिषु
नान्दीमुखाः पितरः प्रीयन्ताम् इत्यनेन मन्त्रेण
पात्रान्तरेणोपहत्य यवोदकं दत्वा द्विरथालङ्कृत्यैवमेव
दत्वाऽग्नौकरणमनुज्ञाप्यालङ्कृत्य पृषदा-ज्यात् स्रुवेणोपहत्य
नान्दीमुखेभ्यः पितृभ्यस्स्वाहा इत्येतावदग्नौ
कृत्वाऽन्न-मुपस्तीर्णाभिघारितं
पात्रेषूद्धृत्य पृषदाज्येन संसृज्य दर्भेषु सादयित्वा
दर्भैः प्रतिच्छाद्य नान्दीमुखार्थानां पितॄणां क्षेष्ठा
अमुत्रामुष्मिन् लोके इति मन्त्र-मूह्याभिमृश्य
विप्रेभ्यो द्विरुपस्तीर्याभिमृष्टस्यान्नस्य द्विरवदाय
द्विरभिघार्य यथावद्भोजयेत् १<br>
पितृसामान्यवाचिस्वधायुक्तानि
ब्रह्माण्यभिश्राव्य भुक्तव-त्स्वाचान्तेषूपलिप्याशयेषु दध्योदनं
सम्प्रकीर्य सङ्क्षाळनेन प्रदक्षिणं द्विःपरि-षिच्य पूर्ववद्यबोदकं दत्वा
दक्षिणां प्रदाय नान्दीमुखाः पितरः प्रीयन्ताम् इति
वाचयित्वाऽभिवाद्य स्वधायै स्थाने
सर्वैस्समानं दक्षिणं जानुं निपात्य सव्यमुद्धृत्य
जपति इडा देवहूः इत्यान्तादनुवाकस्य जपित्वा नान्दीमुखाः पितरः
प्रीयन्ताम् इत्यपो निनीय ब्राह्मणानुत्थाप्य प्रसाद्य संसाद्य
प्रदक्षि-णीकृत्य शेषमनुज्ञाप्य देवतां च विसृज्य दक्षिणेनाग्निं
प्रागग्रेषु दर्भेषु नान्दी-मुखेभ्यः पितृभ्यो दद्यात् नान्दीमुखेभ्यः
पितृभ्यस्स्वाहा इति सङ्क्षाळनेन प्र-दक्षिणं परिषिच्य ऊर्जं वहन्तीः इति
भाविजयाद्यर्थेन कालहोमान् पृषदाज्येन पूर्ववद्धोमं
केचिदिच्छन्तीत्युक्तमेतन्नान्दीमुखम्
२<br>
इति बोधायनीये गृह्यशेषसूत्रे चतुर्थप्रश्ने एकोनविंशोऽध्यायः अथ
चतुर्थप्रश्ने विंशोऽध्यायः अथातो ग्रामस्योत्पातशान्तिं
व्याख्यास्यामः अग्निदाहे व्याघ्रादिभिरभिभूते सृगालपीडने
ग्रामादन्तश्चण्डालाध्यवसिते ग्रामस्य
स्थूणावरोहणे मधुन उप-वेशने वल्मीकपुष्करोत्पन्ने
देवगात्रस्वेदकम्पने ज्वराभिभूते बहुब्राह्मणमरणे ग्राममध्ये
श्मशाने वा दस्युभिश्चापि पीडिते रात्रौ तटाकसेतुभङ्गे जले विवर्णे
वा स्वन्तस्थेऽशनिपाते चिरकालशून्यग्रामप्रवेशे तेष्वन्येषु चोत्पातेषु
शान्तिं कुर्यात् १<br>
शुभवारे शुभनक्षत्रे शुभलग्ने
विष्णोस्स्नापनार्थं महादेवाभिषेकार्थं
द्वौ द्वौ ब्राह्मणौ कल्पयित्वा नवग्रहशान्त्यर्थं चतुरो
ब्राह्मणांस्तयैव सङ्ख्यया
ग्रामशान्तिहोमार्थं कल्पयित्वाऽथ
ग्रामशान्तिहोमे ग्रामस्योत्तरपूर्वदेशे देवा-गारे
चतुष्पथे वा शुचौ समे देशे गोमयेन गोचर्ममात्रं चतुरश्रं
स्थण्डि-लमुपलिप्य तिलसर्षपलाजैर्गन्धपुष्पाक्षतैरवकीर्य
स्थण्डिलं कल्पयित्वा कुम्भस्थापनं कृत्वाऽग्निमुपसमाधाय
सम्परिस्तीर्याप्रणीताभ्यः
कृत्वोपोत्था-याग्रेणाग्निं देवताश्चाबाहयति
व्याहृतीभिः यज्ञपुरुषमावाहयामि देवस्य दक्षि-णतो
ब्रह्मणमावाहयामि उत्तरतः त्रियम्बकमावाहयामि
देवस्याग्ने वास्तुपुरुष-मावाहयामि इन्द्रादिदेवताश्चावाहयामि
इत्यावाह्य पुरुषसूक्तेन विष्णुमभ्यर्च्य ब्रह्मसूक्तेन
चतुर्मुखं रुद्रसूक्तेन त्रियम्बकं चाभ्यर्च्यान्येषां
देवानमावाह-नादिक्रमेण
स्वैस्स्वैर्नामभिरभ्यर्च्यापरेणाग्निं
प्राङ्मुख उपविश्याग्निमुखात्कृत्वा पक्वाज्जुहोति वास्तोष्पते प्रति
जानीह्यस्मान् इति पुरोनुवाक्यामनूच्य वास्तोष्पते शग्मया
संसदा ते इति याज्यया जुहोति २<br>
तेनैव मन्त्रेन शमीमयीं
समिधमष्टोत्तरसहस्रं जुहुयात् । वास्तोष्पते प्रतरणो न
एधि इत्यष्टोत्तरसहस्र-मन्नाहुतीर्जुहुयात् ३<br>
अमविहा वास्तोष्पते
इत्यष्टोत्तरसहस्रमाज्याहुतीर्जुहुयात् ४
मृगारेष्टिवत् अंहोमुचे इत्यभिज्ञैः
प्रत्यृचमाज्याहुतीर्हुत्वा या वामिन्द्रावरुणा
इति द्वादशाहुतीर्हुत्वा पवमानस्सुवर्जनः इत्येतेनानुवाकेन
प्रत्यृचमाज्या-हुतीर्हुत्वा पुरुषसूक्तेन
ब्रह्मसूक्तेन रुद्रसूक्तेन च
प्रत्यृचमाज्याहुतीर्हुत्वा यत
इन्द्र भयामहे स्वस्तिदा विशस्पतिः इति द्वाभ्यां अग्निरायुष्मान्
इति पञ्चभिः अग्ने नय सुपथा इति षड्भिः योऽस्य कौष्ठ्य इति एष ते
निरृते भागः इति इमं मे वरुण तत्त्वा यामि इति द्वाभ्यां समुद्राय
त्वा वाताय स्वाहा इति त्रयोदशाहुतीः आप्यायस्व सं ते पयांसि इति
द्वाभ्यां ईशानस्सर्वविद्यानाम् इति त्रियम्बकं यजामहे इति
प्रत्येकमाज्याहुतीर्हुत्वा आसत्येन इत्यादि केतुं कृण्वन्नकेतवे इत्यन्तं
नवग्रहमन्त्रेणाज्याहुतीर्हुत्वा स्विष्टकृत्प्रभृति
सिद्धमाधेनुवरप्रदानात् ५
अथाग्रेणाग्निं शमीपत्रेषु हुतशेषं निदधाति यो रुद्रो
अग्नौ इति ६<br>
अथ देवताभ्यो हविर्निवेदयेत् ७<br>
अथोपतिष्ठते हेतयो
नाम स्थ इति ८<br>
यथाक्रमं दिश उपस्थाय पुण्याहं वाचयित्वा उदकुम्भं
चान्वारभ्य पञ्चशान्तिं च जपित्वा हुतशेषमाज्यशेषं च पूर्णकुम्भे
निक्षिप्य उदुम्बरशाखया शमीशाखया दर्भ-मुष्टिना वा शिवं शिवं शं नो
देवीरभिष्टये इति च शाकुनेन सूक्तेन ग्रामं त्रिः प्रदक्षिणं
परिषिच्य ब्राह्मणेभ्यो भूरिदक्षिणां दत्वैवं सप्ताहं
द्वादशाहं वा कुर्यात्समस्तोत्पातशान्तिरित्याह भगवान्
बोधायनः ९<br>
इति बोधायनीये गृह्यशेषसूत्रे चतुर्थप्रश्ने विंशोऽध्यायः अथ
चतुर्थप्रश्ने एकविंशोऽध्यायः अथाशनिपाते भूमिं जानुदघ्नमुद्धृत्य
अद्भिः प्रोक्ष्य&ndash;पत्रावकां च संस्थाप्य ब्राह्मणानन्नेन परिविष्य
पुण्याहं स्वस्ति ऋद्धिम् इति वाचयित्वा खननात्पश्चात्
स्थण्डिलं कृत्वा परिधानप्रभृत्यग्निमुखपर्यन्तं कृत्वा शं
न इन्द्राग्नी इति त्रिभि-र्मन्त्रैराज्याहुतीर्हुत्वा स प्रत्नथा सहसा
जायमानः इति सूक्तेन चरुणा जुहोति १<br>
स्वस्ति नो मिमीताम् इति
प्रतिपद्य स्वस्ति नो बृहस्पतिर्दधातु इति स्वस्त्यात्रेयं
जपित्वा ब्राह्मणान् सम्पूज्याशिषो वाचयित्वाचार्याय दक्षिणां
ददाति २<br>
चरुं विद्यावन्तं ब्राह्मणं भोजयेत् ३<br>
दग्धभूमिसमं
ब्राह्मणाय दद्यात् जीवनागन्धमियदिति स्वर्णं ददातीत्याह
भगवान् बोधायनः ४<br>
इति बोधायनीये गृह्यशेषसूत्रे चतुर्थप्रश्ने
एकविंशोऽध्यायः अथाशनिपाते । अथातो ग्रामस्योत्पातशान्तिम् । अथातो
नान्दीमुखम् । अथातोऽङ्कुरार्पणविधिम् । अथातस्सम्प्रवक्ष्यामि
। अथातः कपिलसन्न्या-सविधिम् । अथ यद्याहिताग्निः । अथ गृहस्थस्यौपासनम् ।
अथ लौकि-कौपासनग्रहणधारणोपावरोहणविधिम् । अथ यद्यग्निविमोकम् । अथ वै भवति
जायमानः । अथ गृहस्थस्तु । कथमु खल्वनाहिताग्नेः । अथ वै भवत्यापः । अथात
आचमनविधिम् । अथातश्शौचविधिम् । अथातः काम्यविधिम् । अथ
प्रहुतानुकृतिर्धर्मोपभोगविधिम् ।
अथातो मृतबलिम् । आहुतानुकृतिर्बलिहरणानुकृतिर्धूर्तबलिः । अथातो
मिथ्यासत्यबलिम् २१<br>
अथातो मिथ्यासत्यबलिम् ।
आहुतानुकृतिर्बलिहरणानुकृतिर्धूर्तबलिः
। अथातो मृतबलिम् । अथ प्रहुतानुकृतिर्धर्मोपभोगविधिम् । अथातः काम्यविधिम्
। अथातश्शौचविधिम् । अथात आचमनविधिम् । अथ वै भवत्यापः । कथमु
खल्वनाहिताग्नेः । अथ गृहस्थस्तु । अथ वै भवति
जायमानः । अथ यद्यग्निविमोकम् । अथ लौकिकौपासनग्रहणधारणोपा-वरोहणविधिम्
। अथ गृहस्थस्यौपासनम् । अथ यद्याहिताग्निः । अथातः कपिलसन्न्यासविधिम् ।
अथातस्सम्प्रवक्ष्यामि । अथातोऽङ्कुरार्पणविधिम् । अथातो नान्दीमुखम्
। अथातो ग्रामस्योत्पातशान्तिम् । अथाशनिपाते २२<br>
इति बोधायनीये गृह्यशेषसूत्रे चतुर्थप्रश्नः समाप्तः</p>
<h3 id="heading-59"></h3>
<p>अथ पञ्चमप्रश्ने प्रथमोऽध्यायः अथाग्निमुखप्रयोगः १<br>
शुचौ समे देशे गोमयेन गोचर्ममात्रं
स्थण्डिलमुपलिप्य तत्र प्राङ्मुखस्स्नानादिपञ्चकं कृत्वोपविश्य
स्फ्येनोद्धत्यावोक्ष्य पञ्चप्रस्थ-सिकताभिस्स्थण्डिलकरणं
व्याहृतीभिर्नियुप्यारत्निमात्रं समचतुरश्रं
कृत्वा तस्मिन् प्रादेशमात्रं चतुरश्रं दर्भैः
त्रिःप्राचीनमुल्लिखेदङ्गुष्ठानामिकाभ्यां
कनि-ष्ठिकया वा ब्रह्म जज्ञानम् इति मध्ये । दक्षिणे नाके सुपर्णम् उत्तरे
आप्यायस्व इति त्रिरुदीचीनम् । मध्ये यो रुद्रः इत्यप उपस्पृश्य पश्चिमे
इदं विष्णुः प्राच्यां इन्द्रं विश्वा अवीवृधन् इति दर्भं निरस्याप
उपस्पृश्याग्नेरासनं कल्पयित्वा यथोक्तमग्निं
पत्न्याहृतमङ्गाररूपं
व्याहृतीभिर्नियुप्य
तत्पात्रेऽक्षतजलं निनयेत् २<br>
अथ
प्रोक्षितस्थूलकाष्ठत्रयेण तूष्णीमन्वाधायोपतिष्ठतेऽग्निम्
जुष्टो दमूनाः इति ३<br>
अथासनं कल्पयित्वा तृणं निरस्याप उपस्पृश्यात्र वा
पूर्वे दक्षिणतः पश्चादुत्तरतोऽथैनं प्रदक्षिणमग्निं परिसमूह्य
पर्युक्ष्य परिस्तीर्य दक्षिणानुत्तरा-नुत्तरानधरान् ४
पात्रोत्तरासनं ब्रह्मदक्षिणासनं प्रणीतोत्तरासनं
पश्चादात्मासन सर्वं कल्पयित्वा पात्राणि सादयेदाज्यस्थालीं स्रुवं च
जुहूं प्रणीतां च चरुस्थालीं प्रोक्षणीं
चेध्माबर्हिश्चेध्मप्रव्रश्चनानि
मेक्षणं च सादयित्वा दर्भैः प्रतिच्छाद्य शूर्पं कृष्णाजिनं चेत्यत्र
दर्वीहोमो विकल्पे ५<br>
अथ बर्हिषः पवित्रे कुरुते प्रादेशमात्रे
समे अप्रतिच्छिन्नाग्रे अनखच्छिन्ने तरुणे तूष्णीमद्भिरनुमृज्य कृत्वा
प्रोक्षण्यां निधायाप आनीय त्रिरुत्पूयाद्भिः प्रोक्ष्योत्तानानि
पात्राणि कृत्वा विस्रस्येध्मं त्रिः प्रोक्ष्य
ब्राह्मणमिष्टिवद्दक्षिणत उपवेश्य ॐ
भूर्भुवस्सुवर्ब्रह्मन् ब्रह्मासि नमस्ते ब्रह्मन् ब्रह्मणे इति
ब्राह्मणमुपतिष्ठत आदिशो व्युन्नयनादास्ते ६<br>
यद्वा
कूर्चमुपवेश्याभ्यर्च्य प्रणीतायां सपवित्रायां वरुणं पूजयित्वा सह
पवित्रेण नासिकासममुत्थाप्योत्तरतस्सादयन्ति भूर्भुवस्सुवरॐ
वरुणोसि घृतव्रतो वारु-णमसि इति तमभ्यर्च्य दर्भैः
प्रतिच्छाद्याथ व्रीहीन्निर्वपति अमुष्मै वो जुष्टं
निर्वपामि इति वा तूष्णीं वा । एवं त्रिस्सकृत्तूष्णीम् ७<br>
तथा
तान-भ्युक्ष्यावहत्य त्रिष्फलीकृत्य त्रिःप्रक्षाळ्य निदधाति ।
तण्डुलान्वा निर्वपति । तानभ्युक्ष्य त्रिः प्रक्षाळयैवं निदधाति ।
स्थाल्यामपः पयो वानीयाधिश्रित्य तिरःपवित्रं
तण्डुलानावपति ८<br>
अथ पक्वमोदनं पायसं वा याचति ९
तमभ्युक्ष्य स्रुवेण प्रणीताजलं निनयति १०
अग्नावधिश्रित्याथाज्यस्थाल्या-माज्यं
निरूप्योदीचोऽङ्गारान्निरूह्य व्यन्तान् कृत्वा
तेष्वधिश्रित्याभिद्योतने-नाभिद्योत्य
द्वे दर्भाग्रे प्रच्छिद्य प्रक्षाळ्य प्रत्यस्य पुनरभिद्योत्योभयं त्रिः
पर्यग्नि कृत्वा वर्त्म कुर्वन्नुदगुद्वास्य
प्रत्यूह्याङ्गारानथैनदुदीचीनाग्राभ्यां
पवित्राभ्यां पुनराहारं त्रिरुत्पूय विस्रस्य पवित्र
अद्भिस्संस्पृश्याग्नावनुप्रहरति
११<br>
अथ स्रुवं जुहूं मेक्षणं च सम्मृज्य त्रिरन्तरतस्त्रिर्बाह्यतस्तथा
मूलैर्मूलं सम्मृज्याद्भिस्सं-स्पृश्य पुनर्निष्टप्य निदधाति
क्रमेण १२<br>
अथ दर्भानद्भिस्संस्पृश्याग्नावनुप्रहरति १३
पश्चादग्नेर्बर्हिस्तीर्त्वा तत्राज्यं
निदधाति चरुमभिचार्योदञ्चमुद्वास्य बर्हि-ष्यासाद्य
प्रतिष्ठितमभिघारयति १४<br>
स्थविष्टो मध्यमो द्राघीयान्
दक्षिण-तोऽणिष्ठो ह्रसिष्ठ उत्तरत ऊर्ध्वे समिधावादधाति १५
अथाग्निं परिषिञ्चति अदितेऽनुमन्यस्व इति दक्षिणतः
प्राचीनम् अनुमतेऽनुमन्यस्व इति पश्चादुदीचीनं
सरस्वतेऽनुमन्यस्व इत्युत्तरतः प्राचीनं देव सवितः
प्रसुव इति समन्तं प्रदक्षिणम् । समन्तमेव वा तूष्णीं परिषिञ्चति १६
अथाग्निमैन्द्रादिक्रमेणाभ्यर्च्य परिसमिधं शिनष्टि ।
ब्राह्मणेनानुज्ञातस्स्वाहाकारेणाभ्याधायानूयाजसमिध-मिध्मसन्नहनं
प्रणीतापात्र निधायाघारावाघारयति प्रजापतये स्वाहा इति मन-सोत्तरे
परिधिसन्धौ संस्पृश्याक्ष्णया सन्ततम् । इन्द्राय स्वाहा
इत्युपांशु दक्षिणे परिधिसन्धौ संस्पृश्याक्ष्णया सन्ततम् १७<br>
अथाज्यभागौ
जुहोति अग्नये स्वाहा इत्युत्तरार्धपूर्वार्धे १८<br>
प्रतिमुखं
प्रबाहुग्जुहोति सोमाय स्वाहा इति
दक्षिणा-र्धपूर्वार्धेऽथाग्निमुखं
जुहोति युक्तः चतस्रः आरभ्य व्याहृत्यन्तं हुत्वाऽथ चरु-प्रायश्चित्तं
हुत्वा चरुमभिघार्याथाव्रत्यप्रायश्चित्तं कृत्वा स्रुवेण
जुह्वामुपस्तीर्य मेक्षणेन चरुमालोड्य
पूर्वार्धादवदायापरार्धादवद्यत्यभिघारयति
प्रत्यनक्ति पुरस्तात् स्रुवाहुतिं हुत्वा यथोक्तं
पक्वाज्जुहोत्युपरिष्टात्
स्रुवाहुतिं च १९<br>
अथोपस्तीर्योत्तरार्धात् स्विष्टकृत्सकृदवद्यति
द्विरभिघारयति न इत्यनक्त्य-न्तःपरिधि सह मेक्षणेन
सादयित्वा यथोक्तमाज्याहुतीर्जुहोति २०<br>
अथ पुरस्तात्स्रुवाहुतिं
स्विष्टकृतमुपरिष्टात् स्रुवाहुतिं च हुत्वाऽप उपस्पृश्य मेक्षणमग्नौ
प्रहृत्याथैनत्संस्रावेणाभिजुहोति स्रुक्स्रुवाभ्याम् २१
जुहूसङ्क्षाळ-नमन्तःपरिधि निनयति २२
निर्णिज्य स्रुचं निष्टप्याद्भिः पूरयित्वा बहिःपरिधि निनयति २३
स्थालीपाकेऽन्तःपरिधि वहिःपरिधि समन्त्रकम् २४
अथानूया-जसभिधमाधायेध्मसंहनमद्भिस्संस्पृश्याग्नावनुप्रहरति
२५<br>
अथ जयानभ्या-तानान् राष्ट्रभृतोऽमात्यहोमांश्च हुत्वाऽथ चतुर्गृहीतेन
स्त्रुवेण वा प्राजापत्यं हुत्वा इध्मप्रव्रश्चनान्यभ्याधाय
प्रायश्चित्तानि सौविष्टकृतं च हुत्वा स्त्रुवेण
परिधी-ननक्ति २६<br>
अथ परिस्तरान्त्समुल्लिप्याज्यस्थाल्यां
प्रस्तरवद्बर्हिरक्त्वा तृणं प्रच्छाद्याग्नावनुप्रहरति २७<br>
अप
उपस्पृश्य तृणं च मध्यमं परिधिमनुप्रहरति २८
अथेतरावुपसमस्यत्यूर्ध्वसमिधौ
च २९<br>
अथैनान् संस्रावेणाभिजुहोति वसुभ्यः इति ३०<br>
अत्र बलिं प्राशनं
चान्यत्रोपनयनादन्यानि तत्तदुक्तकर्माणि ३१<br>
अथाग्निं
परिषिञ्चति अन्वमँस्थाः प्रासावीः इति ३२<br>
वरुणमुद्वास्य
बर्हिषि दिशो व्युन्नीय प्राच्याम् इत्यादिना स्वयं च
प्रोक्ष्य ब्रह्मणे वरं दत्वा चरुशेषं सघृतं वा ब्रह्माणं
विसृजति ३३<br>
स्थालीपाकनक्षत्रहोमायुष्यहोमादिषु प्राशनमुक्तम् ३४
पञ्चावत्तिनां पञ्चावदानं मध्यात् पूर्वार्धादपरार्धादवद्यति ३५
स्विष्टकृत उत्तरार्धात् द्विरवद्यति ३६<br>
शेषं पूर्ववत् ३७<br>
अथ बहुदेवत्ये
द्वितीयमवदानमपरार्धादवदाय पूर्वार्धादवद्यति । सर्वमेवमाऽन्तात् ३८<br>
अथ
स्विष्टकृत उपस्तीर्य यावती देवतासङ्ख्या तावदवदानं सकृत्सकृत् । शेषं
समानम् ३९<br>
तथा मध्यादपरार्धात्पूर्वार्धादवद्यति ४०<br>
स्विष्टकृतो
द्विर्द्विरवद्यति । शेषं समानं भवति ४१<br>
सर्वन्यायं
ज्ञात्वाचार्यमुखेन कुर्यात् ४२<br>
इति बोधायनीये गृह्यशेषसूत्रे
पञ्चमप्रश्ने प्रथमोऽध्यायः</p>
<h3 id="heading-60"></h3>
<p>अथ पञ्चमप्रश्ने द्वितीयोऽध्यायः
अथ विवाह्यकन्यारजस्वलाप्रायश्चित्तादिविधिं व्याख्यास्यामः विवाहे वितते
यज्ञे होमकाल उपस्थिते कन्यामृतुमतीं दृष्ट्वा कथं कुर्वन्ति याज्ञिकाः
१<br>
यजः पवित्रैस्सावित्र्या प्रोक्षयेत्पूतवारिभिः अनेन चानुवाकेन
पवमानस्सुवादिना २<br>
स्रापयित्वाऽथ
विद्वद्भिरन्यवस्त्रादलङ्कृताम्
पूर्णाहुत्यथ मिन्दाभ्यां महाव्याहृतिभिस्सह ३<br>
हुत्वा तन्तुमतीं चैव
व्याहृतीभिस्तथैव च अनाज्ञातं च विद्वद्भिश्शेषं कार्यं
समाचरेत् ४<br>
प्रधानहोमे निर्वृत्ते मलवद्वाससी भवेत् त्रियहे
पर्यवेतेऽथ शेषकार्यं समाचरेत् ५<br>
लाजमाज्यं स्रुवं चैव
प्रणीताश्मानमेव च सर्वमभ्यन्तरं कृत्वा ब्रह्मैवैको
बहिर्भवेत् ६<br>
दक्षिणां दिशमाश्रित्य यमो मृत्युश्च तिष्ठति दम्पत्यो
रक्षणार्थाय ब्रह्मैवैको बहिर्भवेत् ७<br>
अङ्गुळ्यग्रैर्न होतव्यं न
कृत्वाऽञ्जलिभेदनम् दञ्जलेर्वामभागेन लाजहोम इति स्मृतः ८<br>
आद्यं
प्रदक्षिणं कुर्याद्ब्रह्मणा सह मानवः प्रदक्षिणत्रयं पश्चाद्विना
तमिति केचन ९<br>
नामादिनान्दीकरणमाशिषं द्विजभोजनम् रक्षाबन्धनमन्नादि
चौळाद्यङ्कुरमेव च १०<br>
गर्भवर्जोत्सवात्पूर्वमयुगेऽह्न्यङ्कुरार्पणम्
प्रदोषे वाऽथ सायाह्ने गुणाधिक्यऽह्नि वेष्यते ११
आधानगर्भसंस्कारजातकर्माणि नाम च
हित्वाऽन्यत्र विधातव्यं मङ्गळाङ्कुरवापनम् १२<br>
पुंसि
नामान्नचौळोपस्नानपाणिग्रहेषु च
अग्न्याधाने च सोमे च दशस्वभ्युदयं स्मृतम् १३<br>
आधाने
सोमयागे च दम्पत्योरुभयोरपि सीमन्ते पुंसवे गर्भे स्त्रिया एव तु
कौतुकम् १४<br>
इति बोधायनीये गृह्यशेषसूत्रे पञ्चमप्रश्ने
द्वितीयोऽध्यायः</p>
<h3 id="heading-61"></h3>
<p>अथ पञ्चमप्रश्ने तृतीयोऽध्यायः अथ
ऋतुशान्तिं व्याख्यास्यामः
तिथिवारनक्षत्रयोगकरणलग्नदोषशान्त्यर्थं
चतुर्थे वा पञ्चमेऽह्नि वा शान्तिस्नानं प्रकुर्वीत १<br>
देवालये गृहे वा
प्रस्था-ष्टभिर्धान्यैस्तदर्धं तण्डुलैस्तदर्धं तिलैश्चोपर्युपरि
चतुरश्रमरत्निमात्रं चतुरश्रं स्थण्डिलं कृत्वा तन्मध्ये नळिनमुल्लिख्य
तस्मिन् तन्तुवेष्टितं कुम्भं निधाय तूष्णीं संस्कृताभिरद्भिः
प्रोक्ष्य ब्रह्म जज्ञानम् इति कुम्भं निधाय सपवित्रेण आपो वा
इदं सर्वम् इत्येतेनानुवाकेन अब्लिङ्गाभिश्च कुम्भमुदकैः पूरयित्वा
गन्धादिभिरलङ्कृत्य कूर्चमन्तर्धाय गजाश्वरथवल्मीकमृदमाहृत्य गोकुलात्
चतुष्पथाद्राजगृहात्तुलसीबिल्वमूलयोः २<br>
देवालयात्पर्वताद्वा
गृह्णीयात्पञ्च मृत्तिकाः
पालाशोदुम्बराश्वत्थवटप्लक्षकयाज्ञिषु
३<br>
जम्बूबिल्वकपित्थाम्रशिरीषेषु च पल्लवान् तेषां त्वचश्च पञ्चैव
गृह्णीयात्सम्भवेषु वै ४<br>
इत्युक्तरीत्या पञ्च मृत्तिकाः
पञ्च पल्लवान् पञ्च त्वचश्च निक्षिप्य नवरत्नमीषत्काञ्चनं
नववस्त्रेणाच्छाद्य
चूतपल्लवैर्बिल्वपल्लवैर्वाऽवकीर्य
नाळिकेरफ-लेनापिधाय दर्भैर्दूर्वादिना प्रतिच्छाद्यालङ्कृत्य सम्परिस्तीर्य
पुरुषं पुण्डरीकाक्षं ध्यात्वा कुम्भं सम्पूज्य श्रोत्रियान् विप्रान्
षडष्टौ वा वरणपूर्वकमभ्यर्च्याचार्यं चाभ्यर्चयेत् ५<br>
त ऋत्विजः
कुम्भमन्वारभ्य वैष्णवीं गायत्रीमष्टसहस्रमष्टशतं वा वदन्तो
वेदादीन् आपो हिष्ठा मयोभुवः इति तिस्रः हिरण्यवर्णाः पवमानः
इत्यनुवाकौ वरुणसूक्तं श्रीसूक्तं पुरुषसूक्तं पञ्चशान्तिम् ऋचां प्राची
इत्येतम-नुवाकं च जपेयुः । नमो ब्रह्मण इति परिधानायां त्रिरन्वाह
इति ब्राह्मणम् ६<br>
प्रणवेनोत्थाप्य आभिर्गीर्भिः इति जपेयुः ७
अथालङ्कृतामङ्कण उरुविष्टर आसीनां देवस्य त्वा इति त्रिभिः
प्रोक्ष्य ऋतं च सत्यं च इति त्रिभिर्मन्त्रैः ऋत्विजः स्नापयेयुः ८<br>
ततो
नारीं पञ्चगव्यं प्राशयेत् ९<br>
गायत्र्या गृह्य गोमूत्रं गन्धद्वारेति
गोमयम् आप्यायस्वेति च क्षीरं दधिक्राव्णेति वै दधि तथा शुक्रमसीत्याज्यं
देवस्य त्वा कुशोदकम् इति पञ्चगव्यम् १०<br>
अथ शुचौ समे देशे गोमयेन
गोचर्ममात्रं चतुरश्रमुपलिप्य लौकिकमग्निं
श्रोत्रियागारादाहृत्य
स्वगृह्योक्तविधानेनाऽग्निमुखात्
कृत्वा पालाशसमिद्भि-रष्टोत्तरशतं विष्णुसूक्तेन जुहुयात् ११<br>
तथा
ब्रह्मसूक्तेनान्नं रुद्रसूक्तेनाज्यम् १२<br>
एतानि
सूक्तान्यष्टादशकृत्वः प्रत्येकमावर्तयेत्तदानीं अष्टोत्तरशतं
सम्पद्यते १३<br>
अथर्तुनक्षत्रस्य समिदन्नाज्याहुतीः
प्रत्येकमष्टाविंशतिकृत्वः
तन्मन्त्रेण जुहुयात् १४<br>
मन्त्रौ चतुर्दशकृत्व आवर्तयेत् १५<br>
अथ त्रियम्बकेन
तिलहोममष्टोत्तरशतं जुहुयात् १६<br>
अथाज्याहुतीर्घृतसूक्तेनाष्टौ जुहुयात् १७
स्विष्टकृत्प्रभृति सिद्ध-माधेनुवरप्रदानात् १८<br>
अथ ऋत्विग्भ्यो दक्षिणां
ददात्याचार्याय विशेषतः १९<br>
एवं यदि शान्तिं कुर्यात्ततो नारी
दोषान्मुच्यते सर्वारिष्टशान्तिरस्त्वित्याह
भगवान् बोधायनः २०<br>
इति बोधायनीये गृह्यशेषसूत्रे पञ्चमप्रश्ने
तृतीयोऽध्यायः</p>
<h3 id="heading-62"></h3>
<p>अथ पञ्चमप्रश्ने चतुर्थोऽध्यायः अथातो मृत्तिकास्नानविधिं
व्याख्यास्यामः ब्रह्मचारी गृहस्थो वानप्रस्थः परिव्राजको वा
अश्वक्रान्ते सहस्रपरमा देवी इति भूमिं
दूर्वाभिरभिमन्त्र्य उद्धृताऽसि इति नदीतटे
लोष्टमादाय काण्डात्काण्डात्प्ररोहन्ती इति द्वाभ्यां
दूर्वामादाय मृत्तिके हन मे पापम् इति दूर्वा लोष्टे प्रतिष्ठाप्य यत
इन्द्र भयामहे स्वस्तिदा विशस्पतिः स्वस्ति न इन्द्रो वृद्धश्रवाः
त्रातारमिन्द्रम् आपान्तमन्युः परं मृत्यो अनु परेहि इति
षड्भिः प्रतिमन्त्रं प्रदक्षिणं प्रतिदिशं लोष्टमुत्सृज्य गन्धद्वाराम् इति
लोष्टमादाय उदुत्यं जातवेदसम् इति लोष्टमादित्यं दर्शयित्वा श्रीर्मे
भजत्वलक्ष्मीर्मे नश्यतु इति शिरः प्रदक्षिणीकृत्य सहस्रशीर्षा
इति शिर आलिप्य विष्णुमुखाः इति मुखम् ओजो ग्रीवाभिः इति ग्रीवां महाँ
इन्द्रो वज्रबाहुः इति बाहू सोमानँस्वरणम् इति कक्षः शरीरं
यज्ञशमलम् इति शरीरं नाभिर्मे चित्तम् इति नामिं आपान्तमन्युः
इति कटिम् विष्णो रराटमासि इति पृष्ठम् वरुणस्य स्कम्भनमसि इति
मेढ्रम् आनन्दनन्दौ इत्यण्डौ उरुवोरोजः इत्यूरू ऊरू अरत्नी इति
जानुनी जङ्घाभ्याम् इति जङ्घयोः चरणं पवित्रम् इति चरणौ इदं विष्णुः त्रीणि
पदा इति द्वाभ्यां पादौ सजोषा इन्द्र इति शेषं दूर्वासहितं लोष्टं शिरसि
निधाय हिरण्यशृङ्गम् इति तीर्थं गत्वा सुमित्रा न आप ओषधयस्सन्तु
इत्यात्मानमभिषिञ्चेत् । उदकाञ्जलिमादाय लोष्टदेशे निनीय
दुर्मित्रास्तस्मै भूयासुः इति प्रथमं योऽस्मान्
द्वेष्टि इति द्वितीयं यं च वयं द्विष्मः इति तृतीयम् ।
हिरण्यशृङ्गम् इति चतुर्थं आपो हिष्ठा मयोभुवः इति तिसृभिः
हिरण्यवर्णाः इति चतसृभिः पवमानस्सुवर्जनः इत्यनुवाकेन च मार्जयित्वा
नमोऽग्नयेऽप्सुमते इति नमस्कृत्य यदपां क्रूरम् इत्यद्भिः त्रिरावृत्य
इमं मे गङ्गे इत्यभिमन्त्र्य ऋतं च सत्यं च इत्यघमर्षणसूक्तेनापोऽवगाह्य
एष भूतस्य इति मार्जयित्वा आर्द्रं ज्वलति इति पीत्वा अकार्यकारी इति
पुनरवगाह्य देवानृषीन् पितॄन् तर्पयित्वा येकेचास्मत्कुले जाता
अपुत्रा गोत्रिणो मृताः । ते गृह्णन्तु मया दत्तं
वस्त्रनिष्पीडनोदकम् । इति वस्त्रं
निष्पीड्य शुची वो हव्या इति वस्त्रं प्रोक्ष्य देवस्य त्वा इति
वस्त्रमादाय अवधूतम् इत्यवधूय उदुत्यं चित्रम् इति वस्त्रमादित्यं
दर्शयित्वा आवहन्ती वितन्वाना इति वासः परिधाय
द्विराचम्योत्क्रामन्तु
भूतप्रेतपिशाचाद्यास्सर्वे ते
भूमिभारकाः । सर्वेषामवि-रोधेन ब्रह्मकर्म समारभे । इति दर्भासनं
प्रतिष्ठाप्योप्य त्रिः प्राणानायम्या-ष्टोत्तरशतं
गायत्रीं जपेत् २<br>
ब्राह्मणः पूतो भवति ३
ब्रह्महत्यागोवधगुरु-तल्पसुगपानसुवर्णस्तेयादिसर्वपापप्रणाशनमिति
विज्ञायते ४<br>
हित्वा तद्देहं जनार्दनं प्रपद्यत इत्याह भगवान् बोधायनः ५<br>
इति
बोधायनीये गृह्यशेषसूत्रे पञ्चमप्रश्ने चतुर्थोऽध्यायः</p>
<h3 id="heading-63"></h3>
<p>अथ पञ्चमप्रश्ने पञ्चमोऽध्यायः अथातोऽर्कोद्वाहं व्याख्यास्यामः मूकान्धबधिरादीनां
जडानां च तृतीयवि-वाहिनां च १<br>
पूर्वपक्षे पुण्ये नक्षत्रे पूर्वाह्ने
ब्रह्मसमूहे ग्रामात्प्राचीं वोदीचीं वा दिशमुपनिष्क्रम्य यत्रैको
बालोऽर्को भवति तस्योत्तरत उपलिप्य स्वयं स्नात्वाऽर्कं च स्नापयित्वा
पादौ प्रक्षाळ्याचम्यालङ्कृत्य तन्त्रेण नान्दीमुखं कृत्वा
स्वस्तिसूक्तं वाचयित्वा यत्किञ्चिद्धिरण्यं गृहीत्वा
आसत्येन इति जपित्वा ब्राह्मणेभ्यो दत्वाऽलङ्कृत्यार्कं
स्पृष्ट्वाऽऽदित्यमुपतिष्ठते सूर्यो देवीम्
इति पञ्चभिः २<br>
अथ वस्त्रं माङ्गल्यसूत्रं चार्के बध्वा पुण्याहं स्वस्ति
ऋद्धिम् इति वाचयेदादित्योत्र देवता ३<br>
पूर्वोक्तविधिनाऽग्निमुखमुपसमाधाय
सम्परि-स्तीर्याज्यं संस्कृत्य स्रुक्स्रुवं सम्मृज्यादित्यं ध्यायन्नर्कं
गृह्णाति हस्तः प्रय-च्छत्वमृतम् इति ४<br>
अथाग्निं प्रदक्षिणं करोति परि
त्वाऽग्ने पुरं वयम् इति ५<br>
अथार्कमूलं स्पृष्ट्वाऽऽदित्यभीक्षते
अभीवृतं शकुनैर्विश्वरूपम् इति ६<br>
अथ व्याहृतीर्हुत्वा स्रुचि
चतुर्गृहीतं गृहीत्वा जुहोति उद्वयं तमसस्परि उदुत्यं चित्रम् इति
७<br>
अपरं चतुर्गृहीतं गृहीत्वा मनस्वतीं जुहोति मनो ज्योतिः इति ८<br>
अपरं
चतुर्गृहीतं गृहीत्वा लाजमन्त्रेण द्विरावर्त्य जुहोति ९<br>
अथ
स्रुवेण व्याहृतीर्हुत्वा समाप्यादित्यं
व्रतऋग्भ्यामुपतिष्ठते अदाभ्यो
भुवनानि प्रचा-कशत् त्रिरन्तरिक्षं सविता महित्वना इति द्वाभ्याम् १०
अथ गोक्षीरमर्कं स्पृष्टा आयुष्यसूक्तमुक्त्वा प्राश्याचम्य
पुनरादित्यमुपतिष्ठते अचित्ती यच्चकृम इति
११<br>
अथार्काधिदैवतमुद्वास्यार्कमुत्पाट्य व्याहृतीभिरग्नौ दग्ध्वा
स्नात्वा यत्किञ्चिद्दत्वा शुद्धो भवति १२<br>
सद्य एवं कदळीविवाहं
कुर्यात् १३<br>
कदळीं छित्वा त्रिरात्रमशुचिर्भवति १४<br>
अथाप्युदाहरन्ति
अर्कोद्वाहो जडादीनामुच्यते तु यवीयसः विवाहार्थं
मुनिश्रेष्ठैः तमुत्पाट्य दहेत्तदा व्याहृतीभिस्तदा
दत्वा यथाशक्ति हिरण्यकम् स्नात्वा सद्यश्शुचिर्भूयादुद्वाहे च
तृतीयके तृतीया स्त्री म्रियेच्छीघ्रं तस्मादेवं चरेद्बुधः रम्भोद्वाहं
तथा कुर्याच्छित्वा तत्रैव मानवः त्रिरात्रं सूतकं भूयादिति
बोधायनोऽब्रवीत् १५<br>
इति बोधायनीये गृह्यशेषसूत्रे पञ्चमप्रश्ने पञ्चमोऽध्यायः अथ
पञ्चमप्रश्ने षष्ठोऽध्यायः अथातः पञ्चमीश्राद्धं
व्याख्यास्यामः मार्गशीर्ष्यां माध्यां प्रोष्ठपद्यां
वोपरि-ष्टात्पञ्चम्यामारभ्य संवत्सरं वा कुर्यात् १<br>
पूर्वदिने व्रती
भूयात् इदं करिष्याम्येवं करिष्यामि इति २
ब्राह्मणान्निमन्त्रयते
योनिगोत्रश्रुतवृत्तसम्पन्नान् ३<br>
असब-न्धानपि
श्रुतवृत्तसम्पन्नान्निमन्त्रयते ४<br>
तस्य
मासि श्राद्ध उक्त एतावदेव नाना ५<br>
पुरस्तात्स्विष्टकृत एता आहुतीर्जुहोति
आयुष्टे आयुर्दा अग्ने जातो यदग्ने अन्नपतेऽन्नस्य नो देहि इति चतस्रः
६<br>
विष्णुसूक्तेन चान्नस्य जुहोति ७<br>
अथ लाजैर्जुहोति पुरुषसूक्तेन
प्रत्यृचम् ८<br>
अथ तिलैर्जुहोति शं नो देवीः प्रजापते इमं यम
प्रस्तरम् व्याहृतीभिश्च ९<br>
अथाज्यस्य जुहोति अग्न आयूंषि पवसे अग्ने पवस्व
यस्त्वा हृदा कीरिणा इति चतस्रः धाता ददातु नो रयिमीशानः
इत्या-न्तादनुवाकस्य प्रत्यृचम् अव ते हेडः
उदुत्तमम् इमं मे वरुण तत्त्वा यामि त्वं नो अग्ने स त्वं नो अग्ने
त्वमग्ने अयाऽसि उद्वयं तमसस्परि उदुत्यं चित्रं वैश्वानरो न
ऊत्या पृष्टो दिवि सोमो धेनुम् इति दशहोत्राद्यैष्षड्भिः ब्राह्मण
एकहोता इति दशभिः । स्विष्टकृत्प्रभृति सिद्धमापिण्डदानात् १०
दक्षिणेनाग्निं दक्षि-णाग्रान् दर्भान् संस्तीर्य
तेष्वन्नशेषैस्त्रीन् पिण्डान्
ददाति ११<br>
दशमेऽहनि वैवाहिकश्राद्धवत् भूमौ लेपमन्त्रत्रयान्तं
कृत्वाऽथैनान् सङ्क्षाळनेन त्रिरपसलैः परिषिञ्चति ऊर्जं वहन्तीः इति
१२<br>
अथ मध्यमपिण्डं पत्न्यै प्रयच्छति वीरं मे दत्त पितरः इति १३<br>
तं
पत्नी प्राश्नाति आधत्त पितरो गर्भं कुमारं पुष्करस्रजम् । यथेह
पुरुषो हसत् इति पुमांस एव मे पुत्रा जायेरम् इति ब्राह्मणम् १४
जयप्रभृति सिद्धमाधेनुवरप्रदानात् १५<br>
यदि जीवपिता पिण्डं न
दद्यात् पितृभ्यस्स्वधा इति मन्त्रान् सन्नमय्य प्राचीमुदीचीं
वा दिशमुपनिष्क्रम्य चतुष्पथे दर्भस्तम्बेषु बलिमुपहरति १६<br>
नमस्त्रियै
नमः पुंसे नमस्सवयसे नमः शुक्लाय कृष्णदन्ताय पापिनां पतये नमः १७<br>
ये
मे प्रजामुपलोपयन्ति ग्रामे वसन्त उत वाऽरण्ये तेभ्यो नमो अस्तु
बलिमेतेभ्यो हरामि स्वस्ति मेऽस्तु प्रजां मे दध इति
१८<br>
सह देवमनुष्या अस्मिन् लोके पुरा बभूवुरथ देवाः कर्मभिर्दिवं जग्मुरहीयन्त मनुष्यास्तेषां ये तथा कर्माण्यारभन्ते सह देवैर्ब्रह्मणा चामुष्मिन्
लोके भवन्त्यथैतन्मनुश्श्राद्धशब्दं कर्म प्रोवाच प्रजानिश्श्रेयसाय
इति पञ्चम्यां श्राद्धेन बह्वयत्यो भवति । न चानपत्यः प्रमीयते ।
श्राद्धेन वार्षयो दिवमागच्छन् इति १९<br>
विज्ञायते च
प्रजामनुप्रजायसे । तदु ते मर्त्यामृतम्
इति २०<br>
तस्मिन्प्रजापतौ यत्नः कार्यः । अत्रोदाहरन्ति २१
परानपहरेद्यस्तु बालवृक्षान् छिनत्ति यः
भक्षयन्दण्डिशिशुकान्गुरून्वा सर्वदा द्विषन् २२<br>
परपुत्रांश्च
यो द्वेष्टि क्रीडन् बद्धमृगादिभिः निर्दयस्सर्वभूतेषु पितृपूजां
विलोपयन् २३<br>
स वध्यो मृतपुत्रो वा भवेत्तेषां तु निष्कृतिः
मौनी व्रती हविष्याशी हूयते नियतेन्द्रियः २४<br>
जुह्वा घृतेन
कूश्माण्डैर्गणानष्टौ घृतोदनैः जपन् वा
पौरुषं सूक्तं हेमगोभूतिलान् ददत् २५<br>
कृच्छ्रातिकृच्छ्रैः
जपकृन्मुच्यते सोऽहसः क्षणात् इत्याह भगवान् बोधायनः
२६<br>
इति बोधायनीये गृह्यशेषसूत्रे पञ्चमप्रश्ने षष्ठोऽध्यायः अथ
पञ्चमप्रश्ने सप्तमोऽध्यायः अथातो वनस्पतिहोमं
व्याख्यास्यामः क्रमुकपनसनाळिकेरकदळीष्वन्यस्मिन् पक्वे
ब्राह्मणैर्बन्धुभिस्सहागत्य यजमानः
क्रमुकादिवृक्षमध्ये अथ
देवयजनो-ल्लेखनप्रभृत्याऽग्निमुखात्कृत्वाऽग्नेर्दक्षिणतो
व्रीहीनवकीर्य मेधां म इन्द्रः इति श्रीदेवीं सरस्वतीमावाह्य
प्रागाद्यष्टदिक्पालानावाह्य चतुरः प्रतिदिशं
क्रमुका-दिवृक्षानर्चयित्वा चतस्र ओषधीस्तेषां पार्श्वे निधाय उच्छ्रयस्व
वनस्पते इति गोमयं क्रमुकमूले निधाय लाजैः पुष्पैरक्षतैस्सम्प्रकीर्य
पूर्णपात्रं निधाय क्षेत्रस्य पते इति क्षेत्रमभ्यर्च्य या
जाता ओषधयः या ते धामानि या ओषधयस्सोमराज्ञीः शतं वो अम्ब अश्रवं हि
भूरिदावत्तरावाम् इति वनस्पतिभ्यस्स्वाहा इत्ये-तेनानुवाकेन
हविराज्यचरून् हुत्वा जयादि प्रतिपद्यते । परिषेचनान्तं
कृत्वा ब्राह्मणान् भोजयित्वा दक्षिणाभिस्सम्पूज्य
स्वस्तिसूक्तेनाध्वर्युराशिषो
वाचयित्वाऽऽचार्याय दक्षिणां ददातीत्याह भगवान् बोधायनः १<br>
इति बोधायनीये गृह्यशेषसूत्रे पञ्चमप्रश्ने सप्तमोऽध्यायः</p>
<h3 id="heading-64"></h3>
<p>अथ पञ्चमप्रश्ने अष्टमोऽध्यायः अथात उग्ररथशान्तिविधिं
व्याख्यास्यामः ब्राह्मणराजन्यवैश्यानां
जन्मदि-नादारभ्य षष्टितमसंवत्सरे जन्ममासे
जन्मनक्षत्रे गोमयेन गोचर्ममात्रं चतुरश्रं स्थण्डिलं कृत्वा
तस्याग्नेयदिग्भागे निष्कद्वयेन मृत्युप्रतिमां कृत्वा धान्याना-मुपरि
यथाविधि कलशस्थापनं कृत्वा कलशस्योपरि प्रतिमां पूजयेत् अपैतु मृत्युः
परं मृत्यो मा नस्तोके त्रियम्बकम् इत्यष्टोत्तरशतवारं जपित्वाऽथ
देव-यजनोल्लेखनप्रभृत्याग्निमुखान्तं कृत्वा पक्वाज्जुहोति
द्विरवदानम् मा नो महान्तम् इति पुरोनुवाक्यामनूच्य मा
नस्तोके इति याज्यया जुहोति १<br>
अथाज्याहुतीरुपजुहोति घृतसूक्तेन प्रत्यृचम्
२<br>
स्विष्टकृत्प्रभृति सिद्धमाधेनुवरप्रदानात् ३<br>
अथाग्रेणाग्निं
दूर्वास्तम्बेषु हुतशेषं निदधाति ४<br>
अपरेणाग्निं
प्राङ्मुख उपविश्य मृत्युसुक्तपुराणयन्त्रैः
कलशोदकेनात्मानमभिषिच्याचार्यं सं-पूज्य
ऋत्विग्भ्यो यथाशक्ति दक्षिणां दत्वा ब्राह्मणान् भोजयेदित्याह भगवान्
बोधायनः ५<br>
इति बोधायनीये गृह्यशेषसूत्रे पञ्चमप्रश्ने अष्टमोऽध्यायः अथात
उग्ररथशान्तिविधिम् । अथातो वनस्पतिहोमम् । अथातः पञ्चमी-श्राद्धम् ।
अथातोऽर्कोद्वाहम् । अथातो मृत्तिकास्नानविधिम् ।
अथर्तुशान्तिम् । अथ विवाह्यकन्या ।
अथाग्निमुखप्रयोगः ८<br>
अथाग्निमुखप्रयोगः । अथ
विवाह्यकन्या । अथर्तुशान्तिम् । अथातो मृत्तिकास्नानम् ।
अथा-तोऽर्कोद्वाहम् । अथातः पञ्चमीश्राधम् । अथातो वनस्पतिहोमम् ।
अथात उग्ररथशान्तिविधिम् ९<br>
इति बोधायनीयगृह्यशेषसूत्रे पञ्चमप्रश्नः इति
बोधायनीयगृह्यशेषसूत्रं समाप्तम्</p>

  </div>
</article>


        <div id="disqus_thread"></div>
<script type="text/javascript">

  (function() {
    
    
    if (window.location.hostname == "localhost")
      return;

    var dsq = document.createElement('script'); dsq.type = 'text/javascript'; dsq.async = true;
    var disqus_shortname = 'vvasuki-site';
    dsq.src = '//' + disqus_shortname + '.disqus.com/embed.js';
    (document.getElementsByTagName('head')[0] || document.getElementsByTagName('body')[0]).appendChild(dsq);
  })();
</script>
<noscript>Please enable JavaScript to view the <a href="https://disqus.com/?ref_noscript">comments powered by Disqus.</a></noscript>

        





<aside class="card border noPrint" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/vedAH_yajuH/taittirIyam/sUtram/baudhAyanaH/gRhyam/gRhya-sheSha-sUtrANi/">गृह्य-शेष-सूत्राणि </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: गृह्य-शेष-सूत्राणि</li>
        
        <li>unicode_script: devanagari</li>
        
    </nav>
</aside>

      </main>
    </div>
    <footer class="bg-yellow  p-1" role="contentinfo">
  

  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/vedAH_yajuH/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/vedAH_yajuH/actions/workflows/build.yml"><img src="https://github.com/vishvAsa/vedAH_yajuH/actions/workflows/build.yml/badge.svg"> Built </a> on 2022 Jun 7 07:26:26 UTC. (<a href="http://google.com/search?q=07%3a26%3a26%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
